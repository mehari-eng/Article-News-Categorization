Label,Text
Agriculture,ቻይና ኣብ 2022 ልዑል ምምሕያሽ ግብሪ ከምትገብር ኣፍሊጣ። እታ ሃገር 173 ነጥቢ 5 ቢሊየን ዶላር ምንካይ ግብሪ ከምትገብር ኢያ ገሊፃ ዘላ፡፡ ሚኒስትር ገንዘብ ቻይና ሊዩ ኩን÷ ቻይና ምንካይ ትገብረሎም ዓውዲታት ቴክኖሎጂ፣ ሓለዋ ከካባቢ፣ ሰብኣዊ፣ ዘመናዊ ሕርሻን ዞባዊ ጉዳያትን ከምኡ እውን ኣብ መሰል ዘፈራት ንዝሰርሑ ንምሕጋዝ ከምዝኾነ ተዛሪቦም። ትሑትን ማእኸለዎትን ኢንተርፕራይዛት ካብቲ ምንካይ ግብሪ ተረባሕቲ ክኾኑ ኢዮም ተባሂሉ፡፡ መንግስቲ ቻይና ትሑትን ማእኸለዎትን ኢንተርፕራይዛት ንምድጓም 3 ቢሊየን ዩዋን ከምዝመደበ እቶም ምክትል ሚኒስትር ገንዘብ ምግላፆም ሲ ጂ ቲ ኤን ፀብፂቡ፡፡
Agriculture,ኢኮኖሚ ንምድንፋዕ ዘፈር ሕርሻን ኢንዱስትሪ ንመዝማን ከምኡ እውን ንምትእስሳር ብዙሓት ፃዕሪታት እናተገበሩ ከምዝኾኑ ሚኒስቴር ገንዘብ ገሊፁ። ሚኒስትር ዲኤታ ገንዘብ ሰመሬታ ሰዋስው ከምዝገለፀኦ፥ ኢንዱስትሪታት መቀነባበሪ ሕርሻ ብዝበለፀ ውፅኢታዊ ብምግባር ዘበርከቱዎ ኣስተዋፅኦ ከዕብዩ ንኽእሉ ብትኹረት ይስራሕ ኣሎ፡፡ በተን ሚኒስትር ዲኤታ ዝተመርሐ ልኡኽ ኣብ ክልላት ኦሮሚያን ሲዳማን ዝርከቡ ዝተዋደደ ፓርኪታት ኢንዱስትሪ ሕርሻ ቡልቡላን ይርጋለምን ዑደት ኣካይዱ፡፡ ሚኒስትር ዲኤታ ሰመሬታ ሰዋስው ኣብቲ እዋን ዑደት፥ እቶም ፓርኪታት ኢንዱስትሪ ሙሉእ ብሙሉእ ናብ ስራሕ እንትኣትዉ ካብ ዝፈጥርሩዎ ዕድል ስራሕ ብተወሳኺ ሓረስቶት ምስ ዝሐሸ ሜላ ምፍራይ ንኅፋለጥን ናብ ዕዳጋ ብምቕራብ ብዝሐሸ ዋጋ ንኽሸጡን ዝሕግዝ ኢዩ አለን፡፡
Agriculture,ኣብ ኣፍሪካ ንኽትግበር ኣብ ዝወፅአ ዘፈር ልምዓት ሕርሻ ዘድህብ ፕሮግራም ኣብ ዝምልከት ናብ ጉባኤ መራሕቲ ፀብፃብ ቀሪቡ ልዝብ ከምዝግበረሉ ኣገልግሎት ኮሙዩኒኬሽን መንግስቲ ኣፍሊጡ። ሚኒስትር ዲኤታ እቲ ኣገልግሎት ሰላማዊት ካሳ ኣብ እዋናዊ ጉዳያት ኣድሂበን መግለፂ ሂበን፡፡ እተን ሚኒስትር ዲኤታ ኣብ መግለፂአን፥ ጉባኤ ኣፈፀምቲ ስራሕ እቲ ሕብረት ንኽልተ መዓልቲ ከምዝካየድን ኣብ መበል 35 ጉባኤ መራሕቲ ሕብረት ኣፍሪካ ዝቐርቡ ረቂቕ ኣዋጃት ከምዘሰናድእን ብመራሕቲ ልዝብ ከምዝግበረሉን ኣብሪሀን፡፡ እቲ ኣኼባ ኣፈፀምቲ ስራሕ ምስተዛዘመ ድማ ኣብ ዝቕፅል ቀዳምን ሰንበትን ጉባኤ መራሕቲ እቲ ሕብረት ከምዝካየድ ገሊፀን፡፡
Agriculture,ልምዓት ተፋሰስ ንዕብየት ሕርሻ መሰረት እዩ ክብሉ ርእሰ ምምሕዳር ክልል ሲዳማ ኣይተ ደስታ ሌዳሞ ገሊፆም፡፡ እቶም ርእሰ ምምህዳር ስራሕቲ ልምዓት ተፋሰስ 2014 ዓ.ም ብብርኪ ክልል ኣብ ወረዳ ዳሌ ቀበሌ ቃሊቴ ሲሚጣ ኣጀሚሮም፡፡ ኣብ ናይ ሎሚ ዓመት ተፋሰስ ልምዓት ክልል ሲዳማ 546 ነባርን 100 ሓደሽቲ ተፋሰሳትን ብሓፈሻ 646 ተፋሰሳት ዝለምዑ እንትኾኑ፤ እዚ ድማ ኣብ 108 ሽሕ 296 ሄክታር መሬት ዝለምዕ ከምዝኾነ እቶም ርእሰ ምምሕዳር ገሊፆም፡፡ ሓላፊ ሕርሻን ልምዓት ሃፍቲ ተፈጥሮን ክልል ሲዳማ መስፍን ቃሬ ፥ ናይ ሎሚዘበን ልምዓት ተፋሰስ ካብ ልምዓት ሓመድን ሓለዋን ሓሊፉ ልምዓት ሓጋይ፣ ሓምለዋይ ልምዓትን ካብ ዝኾነ ይኹን ነገር ናፃ ዝኾነ ከባቢ ንምፍጣር ዝዓለመ ከምዝኾነ ተዛሪቦም፡፡ ሚኒስትር ዲኤታ ኣማኻሪ ሚኒስትሪ ሕርሻ ወንዳለ ሃብታሙ ብግደኦም፥ ልምዓት ተፋሰስ እንተዘይሃልዩ ኣብ ዘፈር ሕርሻ ዝተተሓዘ ትልሚ ንምስኻዕ ከቢድ ከምዝኾን ኣረዲኦም፡፡
Agriculture,ኣብ ዝሓለፉ ሽዱሽተ ኣዋርሕ ካብ ዘፈር ንግዲ ወፃኢ ሕርሻ 1 ነጥቢ 3 ቢሊየን ዶላር ኣሜሪካ ከምዝተረኸበ ሚኒስቴር ሕርሻ ኣፍሊጡ። እዚ ኣፈፃፅማ ድማ ካብ ዝተትሓዘ ትልሚ 109 ሚኢታዊ ከምዝኾነ ተሓቢሩ። ምስ ኣፈፃፅማ ዝሓለፈ ዓመት ተመሳሳሊ እዋን እንትነፃፀር ድማ ናይ 323 ነጥቢ 6 ሚሊየን ዶላር ኣሜሪካ ወይ ድማ 32 ሚኢታዊ ሓለፋ ኣለዎ ተባሂሉ። እቲ ሚኒስቴር ቤት ዕዮ ኣብቲ ከይዲ ኣስተዋፅኦ ንዝነበሮም ኩሎም ኣካላት ምስጋና ዘቕረበ እንትኸውን፥ ኣብ ዝቕፅሉ 6 ኣዋርሕ ተጠናኺሩ ንኽቕፅል ምሕታቱ እውን ካብቲ ሚኒቴር ዝረኸብናዮ ሓበሬታ የረድእ።
Agriculture,ጉጅለ ህወሓት ኣብ ክልላት ዓፋርን ኣምሓራን ልዕሊ 1 ነጥቢ 5 ሚሊየን ሄክታር መሬት ሕርሻ ካብ ልምዓት ወፃኢ ከምዝገበሮ ሚኒስቴር ሕርሻ ኣፍሊጡ። ኣብ ናይ ሎሚ ዘበን እዋን ሕርሻ 13 ሚሊየን ሄክታር መሬት ብምሕራስ 375 ሚሊየን ኩንታል ምህርቲ ንምርካብ ተተሊሙ ናብ ስራሕ ከምዝተኣተወ ሚኒስትር ዴኤታ ሕርሻ ዶክተር መለሰ መኮነን ገሊፆም። ይኹን እምበር እቲ ጉጅለ ወሪሩ ኣብ ዝሓዞም ከባብታት ክልላት ኣምሓራን ዓፋርን ዝርከብ ምህርቲ ሕርሻ ልዕሊ 1 ነጥቢ 5 ሚሊየን ሄክታር ብዝርኣቲ ዝተሸፈነ መሬት፣ ንምህርቲ ዝበፅሑን ኣብ ምብፃሕ ዝነበሩ ዝራእትታትን ሙሉእ ብሙሉእ ካብ ጥቕሚ ወፃኢ ገይርዎ እዩ ኢሎም። ጉጅለ ህወሓት መሬት ሓረስታይ ብታንክን ብመኪናን ከይድሉ እዩ ዝበሉ እቶም ሚነስትር ዲኤታ÷ እቲ ዝተረፈ ናይ ሕርሻ መሬት እውን መቓብር ጅምላ ከምዝገበሮ ወሲኾም ገሊፆም።
Agriculture,ኣመራርሓታትን ሰራሕተኛታትን ሚኒስቴር ሕርሻን ተፀዋዕቲ ትካላትን ኣብ ክልል ኦሮሚያ ወረዳ ሰበታ ጣብያ ሃዋስ ናኖ ጀዌ ዝራእቲ ሓረስቶት ኣኪቦም። ዕላማ እቲ ፕሮግራም ኣብ ዙሪያ ልምዓት እናተገብረ ርብርብ ምድግጋፍን ዝራእቲ ሓረስቶት ብኽነት ብዝንኪ መልክዑ ንክፍፅሙ ምግባርን፤ ከምኡ እውን ንስራሕቲ ልምዓት ሓጋይ መስኖ ፍሉይ ትኹረት ብምሃብ ፀገም ፀጥታ ኣብ ዘለዎም ከባብታት ዝህሉ ናይ ምህርቲ ምንካይ ብዘከሓሕስ መልክዑ ንክሰርሑ መልእኽቲ ንምምሕላፍ ምዃኑ÷ ሚኒስትር ዴኤታ ዘፈር ልምዓት ሕርሻን ሆርቲካልቸርን ዶክተር መለስ መኮንን ገሊፆም። ኣብ ናይ ሎሚዘበን እዋን ዝራእቲ 12 ነጥቢ 9 ሚሊየን ሄክታር ብዝተፈላለዩ ዝራእቲ ብምሽፋን 374 ነጥቢ 66 ሚሊየን ኩንታል ፍርያት ንምእካብ እናተሰርሐ እንትኸውን÷ ክሳብ ሕዚ ኣብ ዘሎ ከይዲ ኣተኣኻኽባ ፍርያት ከባቢ 30 ምኢታዊት ከምዝተኣከበ እቶም ሚኒስትር ዴኤታ ገሊፆም።
Agriculture,ኢትዮጵያ ኣብ ፍርያት ሕርሻ ዘለዋ ዓቕሚ ኣብ ረብሓ ንምውዓል ሸንሸል ዛሕሉ ዝሓለወ ፍርያት ናብ ዕዳጋ ምቕራብ ከምዝግባእ ተሓቢሩ። ብፍላይ ፍርያት ኣቮካዶ ብቅልጡፍ ናብ ዝድለ ዕዳጋ ምቕራብ ብኽነት ፍርያት ካብ ምትራፉ ሓሊፉ ፍርያት ኢትዮጵያ ተመራፂ ከምዝገብሮ ተገሊፁ። መንግስቲ ኢትዮጵያን ኔዘርላንድስን ንክልተ ዓመት እናገበሩዎ ዝነበረ መፅናዕቲ ሸንሸል ፍርያት ኣቮካዶ ዕላዊ ኮይኑ። እቲ መፅናዕቲ፥ እቲ ፍርያት ዛሕሉ ሓሊዩ ንውሽጢ ዓዲ ይኹን ናብ ዓለም ለኸ ዕዳጋ ንምቕራብ ዘኽእል ፕሮጀክት ኢዩ ተባሂሉ። ብፍላይ ኣብዚ ሕዚ እዋን ሰፊሕ ዝኾነ ዓለም ለኸ ዕዳጋ ከምዘሎ ካብ ኔዘርላንድስ እቲ መፅናዕቲ ብመርበብ ሓበሬታ ዘቕረቡ ስቴቭ ቲስራክስ ገሊፆም።
Agriculture,ኣብ ክልል ሶማሌ ዞባ ፋፈን ብኩታ ገጠም ሕርሻ ዝለምዐ ግራውቲ ስርናይን ምሸላን ዑደት ተኻይዱ። ኣብቲ ዑደት ሚኒስትር ሕርሻ ኣይተ ዑመር ሑሴን፣ ምክትል ርእሰ ምምሕዳር ክልል ሶማሌ ኣይተ ኢብራሂም ዑስማንን ካልኦት ኣመራርሓታትን ተሳቲፎም፡፡ ኣብ ዘበነ ምህርቲ እዚ ዓመት ልዕሊ 500 ሺሕ ሄክታር መሬት ብዝራእቲ ስርናይ ከምዝለምዐ፣ ካብዚ ድማ 14 ሚሊየን ኩንታል ምህርቲ ትፅቢት ከምዝግበር፡፡ ኣብ ዞባ ፋፈን ዝተረኸበ ልምዲ ናብ ኣርባዕተ ዞባታት ንምስፋሕ ብዕቱብ እናተሰርሐ ከምዝኾነ ዝገለፁ ርእሰ ምምሕዳር ኣይተ ኢብራሂም ዑስማን፥ ኣብ ክረምቲ ካብ ሞንጎ ዝፈረየ ስርናይ 50 ሄክታር ዝተባዝሐን ዝራእቲ ከምዝኾነን ሚኒስቴር ሕርሻ እናሃቦ ዝርከብ ሓገዝ ኣጠናኺሩ ንኽቕፅልን ሓቲቶም፡፡
Agriculture,ኣብ ኣዲስ ኣበባ ሽጉርቲን ካልኦት ፍርያታት ሕርሻን ፍርያታት ሕርሻ ብማሕበራት ሕብረት ስራሕ ሸመትቲ ኣቢሉ ናብ ሕብረተሰብ ንምቕራብ ምንቅስቓስ ተጀሚሩ። ልዕሊ 2 ሚኢቲን92 ኩንታል ቀይሕ ሽጉርቲ ካብ ክልል ኦሮሚያ ዞባ ምዕራብ ኣርሲ ናብ ከተማ ኣዲስ ኣበባ ከምዝኣተወ ኤጀንሲ ሕብረት ስራሕ ምምሕዳር እታ ከተማ ገሊፁ። ኣብ ዝሓለፈ ሰሙን ቀዳማይ ሚኒትር ኣቢይ ኣሕመድ፣ ከንቲባ ምምሕዳር ከተማ ኣዲስ ኣበባ ኣዳነች ኣቤቤን ርእሰ ምምሕዳር ክልላትን ብሓባር ብምዃን ኣብ ክልል ኦሮሚያ ኣብ ስራሕቲ ሕርሻ ዑደት ኣብ ዘካየዱሉ እዋን፥ ሽጉርቲን ካልኦት ፍርያታት ሕርሻን ናብ ኣዲስ ኣበባ ንኸኣቱ ምርድዳእ ከምዝተገበረ ይዝከር።
Agriculture,ምክትል ቀዳማይ ሚኒስትር  ሚኒስትር ጉዳያት ወፃኢን ኣይተ ደመቀ መኮንን፣ ኣፈ ጉባኤታት ክልቲኦም ኣቢያተ ምኽሪን ሚኒስትራትን ዘካተተ ልኡኽ ኣብ ክልል ኦሮሚያ ዝተፈላለዩ ከባቢታት ዝርከቡ ዝራእቲ ሕርሻ ዑደት ገይሮም። ኣብ ካልኣይ መዓልቲ ዑደቶም፥ ኣብ ዞባ ምዕራብ ኣርሲ ዝርከብ መራብሒ ምሩፅ ዘርኢ ሕርሻ ሴሮፍታ ተዓዚቦም። ንኢትዮጵያ ምልዋጥ ዝከኣል ሕርሻ እንትዝምን ስለዝኾነ፥ እዚ ጋህዲ ንምግባር ኩሉ በቢዓውዱ ዝተዋፈረ ሰብ ሓላፍነቱ ክዋፃእ ከምዝግባእ ተሳተፍቲ እቲ ዑደት ምግላፆም ግዜኢ ፀብፂቡ፡፡
Agriculture,ኣምብሳድር  ኢትዮጵያ  ኣብ ጣሊያን ደሚቱ ሃምቢሳ ምስ  ዋና ዳይሬክተር ትካል ምግብን ሕርሻን  ውድብ ሕቡራት መንግስታት(ፋኦ) ዶክተር ኩ ዶንግዩ ተዛቲየን። እቲ ትካለ ምስ ኢትዮጵያ ብዛዕባ ዘለዎ ሽርክናን ምትሕብባርን ብፍላይ ኣብ ዝሓለፉ  ዓመታት ኣንበጣ ኣብ ምክልኻል፣ ልምዓት ህንፀት ዓቕምን ስራሕቲ ንዘገበሮ ድጋፍ ኣመስጊነን፡፡ ኣምባሳደር ደሚቱ÷ ኢትዮጵያ ብልዑል ናይ ምግቢ ሜካናይዜሽን፣ ማዳበሪያ አቕርቦትን አግሮ ኢንዱስትሪ መቀነባበሪ ፋብሪካታትን ብምጥንኻር ናይ ምግቢ ውሕስና ንምርግጋፅ እትገብሮ ፃዕሪ ኣብሪሀን፡፡ እቶም ዋና ዳይሬክተሩ ድማ  ምስ ኢትዮጵያ ሓቢሮም ንምስራሕ ዘለዎም ድልየትምርግጋፆም ካብ  ሚኒስቴር ጉዳያት ወፃኢ ዝረኸብናዮ ሓበሬታ የረድእ፡፡
Agriculture,ርእሰ ምምሕዳር ክልል ኣምሓራ ኣይተ ኣገኘሁ ተሻገር ምስ ልኡኽ ትካል ምግቢን ሕርሻን ዓለም (ፋኦ) ተዛቲዮም። እቶም ርእሰ ምምሕዳር ጉጅለ ግብረ ራዕዲ ሸሊኹ ኣብ ዘኣተወሎም ከባቢታት ህፁፅ ሰብኣዊ ሓገዝ ከምዘድሊ ኣብቲ ዘተ ኣልዒሎም፡፡ ኣብቶም ከባቢታት ቅድሚሕዚ ወራር ኣምበጣ ኣብ ልዕሊ ዝራእቶም ዘስዐቦ ጉድኣት እውን ኣብሪሆም፡፡ ኣይተ ኣገኘሁ ከምዝገለፁዎ፥ ግብረ ራዕዲ ህወሓት ሸሊኹ ኣብ ዘኣተወሎም ከባቢታት ዜጋታት እናቐተለ፣ ካብ መረበቶም እናመዛበለ፣ ሃፍቲን ንብረትን እናሰረቐ፣ እናዕነወን እኹል ምግቢ ከይረኽቡ እናገበረን ከምዝርከብ ገሊፆም። ስለዝኾነ ድማ እቲ ትካል ኣብቶም ከባቢታት ህፁፅ ሰብኣዊ ሓገዝ ንኸቕርብ ሓቲቶም፡፡ ኣብቲ እዋን ዘተ ቀፀልቲ ኣንፈታት ክቕመጡ ኢዮም ዝብል ትፅቢት ከምዘሎ ኣሚኮ ፀብፂቡ፡፡
Agriculture,ሚኒስትር ሕርሻ ኣይተ ዑመር ሑሴን ሓዱሽ ዓመት 2014 ዓ.ም  ምኽንያት ብምግባር ንሓረስቶትን ሰበኽ ሳግምን መልእኽቲ እንኳዕ ኣብፀሐኩም ኣመሓላሊፎም። እቶም ሚኒስትር ኣብ መልእኽቶም፥ ንመላእ ሓረስቶትን ሰበኽ ሳግምን፣ በቢብርኩ ንዝርከቡ ኣመራርሓታትን ሰብ ሞያን ዓውዲ ሕርሻ፣ ብፍላይ ድማ ንሓረስቶትን ሰበኽ ሳግምን ብቐረባ ሙያዊ ሓገዝ እናሃቡ ንዝርከቡ ሰራሕተኛታት ልምዓት ጣቢያ፣ መሓዙትን መዳርግቲ ኣኣካላትን ከምኡ እውን ንመላእ ህዝቢ ኢትዮጵያ እንኳዕ ንሓዱሽ ዓመት ኣብፀሐኩም ኢሎም። “ሓዱሽ ዓመት ሰላምና ኣረጋጊፅና ብሙሉእ ዓቕምና ልምዓትና ነቀላጥፈሉን ኣብ ዓውዲ ሕርሻ ዝረኸብናዮም ውፅኢታት ብምቕፃል ተወሳኺ ዓወታት ነመዝግበሉ ዓመት ክኾነልና ይምነ” ክብሉ ሰናይ ትምኒቶም ገሊፆም።
Agriculture,ብፍርያት ምግቢ ባዕልኻ ንምኽኣል ዝተኻየደ ኩለመዳይ ፃዕሪ ኣብ በጀት ዓመት 2013 ፍርያት ዝራእቲ ክረምቲ ናብ 342 ሚሊየን ኩንታል ክብ ከምዝበለ ሚኒስትር ሕርሻ ኣፍሊጡ። ብትሑት ትሕዝቶ ዝፈሪ ዋና ዋና ዝራእቲ ክረምቲ፥ ኣብ በጀት ዓመት 2003 ካብ ዝነበሮ 222 ሚሊየን ኩንታል ኣብ ዝተዛዘመ በጀት ዓመት ናብ 342 ሚሊየን ኩንታል ከዓቢ ክኢሉ። ካብቲ ሚኒስቴር ዝተረኸበ ሓበሬታ ከምዘመላኽቶ፥ ኣብ ትሑት ትሕዝቶ ዝፈሪ ፍርያት ክረምቲ ኣትክልቲን ፍረምረን፤ ኣብ በጀት ዓመት 2003 ካብ ዝነበሮ 22 ሚሊየን ኩንታል ኣብ በጀት ዓመት 2013 ዓ.ም 60 ሚሊየን ኩንታል በፂሑ ኢዩ። ሓፈሻዊ ሃገራዊ ዕቤት ሕርሻ ኢትዮጵያ ካብ በጀት ዓመት 2003 ክሳብ 2012 ዓ.ም 8 ሚኢታዊ ማእኸላይ ዕቤት ንምምዝጋብ ተተሊሙ በቢዓመቱ 5 ነጥቢ 3 ዕቤት ከምዝተመዝገበ ኢዩ እቲ ሓበሬታ ዝሕብር። ማእኸላይ ዓመታዊ ፍርያት ዝራእቲ 6 ኝተቢ 1 ሚኢታዊ ከምኡ እውን ሃፍቲ እንስሳት 3 ነጥቢ 7 ሚኢታዊ ከዓቢ ክኢሉ።
Agriculture,ኣብ ዝተፈላለዩ ከባቢታት ህወሓት ዘዋፈሮም ግብረ ራዕዳውያን ብመሓዝ ናብ ሕጊ ንምቕራብ ዘኽእል ግብረ ሓይሊ ተጣሳይሹ ኣዲስ ኣበባ፣ 18 ነሓሰ፣ 2013 (ኤፍ ቢ ሲ)ህወሓት ዘዋፈሮም ግብረ ራዕዳውያ ብመሓዝ ናብ ሕጊ ንምቕራብን ብዝተዋደዱ ገበናት ዝሰሳተፉን ኣካላት ብምቁፅፃርን ልዕልነት ሕጊ ምዕሳል ዘኽእል ሓበራዊ ግብረ ሓይሊ ተጣይሹ። እቲ ግብረ ሓይሊ ብቢሮ ምርመራ ገበን ፖሊስ ፌዴራል ኢትዮጵያ ዝምራሕ እንትኸውን፥ ኩሎም ክልላት ኣብ ካልኦት ጎረባብቲ ክልላት ምስ ዝርከቡ ዘፈራት ምርመራ ገበን ኣብ ሓደ ዘጣመረ ከምዝኾነ ተገሊፁ፡፡ ሓላፊ ቢሮ ምርመራ ገበን ፖሊስ ፌዴራል ኢትዮጵያ ምክትል ኮሚሽነር ጄነራል ዘላለም መንግስቴ፥ እቲ ግብረ ሓይሊ ኣብ ዝተፈላለዩ ክፋላት እታ ሃገር ህወሓት ዘዋፈሮም ግብረ ራዕዳውያን ብመሓዝ ናብ ሕጊ ካብ ምቕራብ ሓሊፉ ብዝተወደቡ ገበናትን ብኻልኦት ጥሕሰት ገበናትን ዝሳተፉ ኣካላት ብምቁፅፃር ልዕልነት ሕጊ ዝዓሰላ ሃገር ንምቕፃል ልዑል ረብሓ ከምዝህልዎ ኣብሪሆም፡፡
Agriculture,መንግስቲ ንሓረስቶት ስራሕቲ ሕርሻ ንኸካይዱን ሰብኣዊ ሓገዝ ንክመቻቸን እንተገበረ እውን ተረፍ መረፍ ህወሓት ንኣወሃህባ ሓገዝ ፅንቅፋት ይኾኑ ኣለዉ ክብል ቤት ፅሕፈት ቀዳማይ ሚንስትር ገሊፁ። በይናዊ ደው ምባል ተኹሲ ቅድሚ ምውሳኑን  ሰራዊት ምክልኻል ሃገር ካብ መቐለን ካልኦት ከተማታት ትግራይን ቅድሚ ምውፅኡን ብሄራዊ ኣተሓባባሪ ኮሚቴ ህፁፅ ጊዘን ኣብ ዝሓለፉ ኣዋርሕ ብሰለስተ ዙራት ደገፍ እናገበረ ፀኒሑ ኢዩ። ብተወሳኺ እቲ ኮሚቴ ኣብ መኽዘን 400 ሺሕ ኩንታል ስንዳይ፣ 2 ነጥቢ 5 ሚሊየን ዘይቲ ብልዒ፣ 14 ሚሊየን ሊትሮ ነዳዲ ንሕብረተሰብ ንክኸውን ክቕመጥ ገይሩ ኢዩ። ዓለም ለኸ ትካላት ረድኢት ንዝተፀገሙ ወገናት ዘይተገደበ ሰብኣዊ ሓገዝ ንክገብራ መንግስቲ ፍቓድ ከምዝሃበ ገሊፁ። ይኹን እንበር መንግስቲ ንሓረስቶት ስራሕቲ ሕርሻ ንኸካይዱን ሰብኣዊ ሓገዝ ንክመቻቸን እንተገበረ እውን ተረፍ መረፍ ህወሓት ንኣወሃህባ ሓገዝ ፅንቅፋት ይኾኑ ኣለዉ ክብል እቲ ቤት ፅሕፈት  ኣብ ዘውፀኦ መግለፂ ኣፍሊጡ።
Agriculture,ንኽረምታዊ እዋን ዓመት 2013/14 ክሳብ ሕዚ 5 ሚሊየን ሄክታር መሬት ብዝተፈለላዩ ዝራእቲ ከምዝተሸፈነ ሚኒስትር ሕርሻ ኣይተ ዑመር ሑሴን ገሊፆም። ኣብ እዋን ክረምቲ ብዝተፈላለዩ ዝራእቲ ክሽፈን ኢዩ ካብ ሞንጎ ዝተብሃለ 13 ነጥቢ 5 ሚሊየን ሄክታር መሬት፥ ክሳብ ሕዚ 5 ሚሊየን ሄክታር መሬት ብዝራእቲ ከምዝተሸፈነ እቶም ሚኒስትር ምስ ፋና ብሮድካስቲንግ ኮርፖሬት ኣብ ዝገበሩዎ ፃንሒት ተዛሪቦም። ኣይተ ዑመር ኣብ መብርሂኦም፥ ኣብዚ ሕዚ እዋን 6 ሚሊየን ሄክታር መሬት ብዝራእቲ ክሽፈን ከምዝነበሮ ገሊፆም። እቲ እዋን ውፅታዊ ንምግባር ካብ ምልስላስ መሬት ጀሚሩ ሰብ ሞያን ኣድለይቲ እታወታትን ናይ ምድላው ስራሕቲ ከምዝተሰርሑ ዝገለፁ እቶም ሚኒስትር፥ ይኹን እምበር ምስ ሕፅት ዝናብን መሰል ምኽንያታትን ተተሓሒዙ እቲ ዝተትሓዘ ትልሚ ክዕወት ኣይከኣል እምበር ከይዲ ወፍሪ ምዝራእ ብፅቡቕ ኩነታት እናተሳለጠ ከምዝኾነ ኣብሪሆም።
Agriculture,ኣብዚ ዓመት ኣብ ተፋሰስ ኣባይ ልዕሊ 4 ነጥቢ 5 ፈልሲታት ከምዝትከል ሚኒስቴር ሕርሻ ገሊፁ። ኣብ መርሃ ግብሪ ሓምለዋይ ኣሰር ልዕሊ 7 ነጥቢ 4 ቢሊየን ፈልሲታት እናተተኸለ ከምዝርከብ ዝገለፁ ሚኒስትር ዲኤታ ሕርሻ ሳኒ ረዲ፥ እቲ ልዕሊ 4 ነጥቢ 5 ቢሊየን ኣብ ከባቢ ተፋሰስ ኣባይ ዝትከል ከምዝኾነ ኣብሪሆም። ኣብ ተፋሰስ ኣባ ዝስርሑ ስራሕቲ ሓለዋ ሃፍቲ ተፈጥሮ ብምጥንኻር ግድብ ህዳሰ ካብ ደለል ንምክልኻል ፃዕሪ እናተገበረ ከምዝኾነ ኣይተ ሳኒ ተዛሪቦም። ናብ ግድብ ህዳሰ ዝኣቱ ደለል ብ50 ሚኢታዊ ምንካይ እንተተኻኢሉ እቲ ግድብ ልዕሊ 140 ቢሊየን ዶላር ተወሳኺ ኣታዊ ከምዘምፅእ ይግመት። ዕድመ ኣገልግሎት እቲ ግድብ ናብ 375 ዓመታት ከዕብዮ ኢዩ ዝብል እምነት ከምዘሎ እውን ተሓቢሩ።
Agriculture,ኣብ ክልል ትግራይ  ሓረስቶት ኣብ ስራሕቲ ሕርሻ ተዋፊሩ ንኸፍሪ መንግስቲ ኣድላዪ ዘበለ እታወት ሕርሻ እናቕረበ ከምዝኾነ ቢሮ ሕርሻ እቲ ክልል ኣፍሊጡ። ምክትል ሓላፊ ቢሮ ሕርሻን ልምዓት ገፀርን ግዚያዊ ምምሕዳ ትግራይ ኣይተ ብርሃነ ኣርኣያ ከምዝገለፁዎ፥ ዝተፈፀረ ፀገም ንሓረስቶት ጎዲኡ ኢዩ፡፡ ስለዝኾነ ድማ ሓረስቶት ኣብዚ ሕዚ እዋን ካብ ዘለዉዎ ተሓጋዛይነት ንኽናገፉን ርእሶም ንኽኽእሉን ኣብ ስራሕቲ ሕርሻ ምትኳ ከምዘለዎ ብምግላፅ፥ ኣብ ሓረስቶት ተበግሶ ከምዘሎን እታወታት ንኽቐርቡ እናሓተቱ ከምዝኾኑን ገሊፆም። እቲ ግዚያዊ ምምሕዳር ሓረስቶት ሕፅረት ምሩፅ ዘርኢ ከየጋጥሞም እናሰርሐ ከምዝኾነ እውን ተዛሪቦም። ክሳብ ሕዚ ልዕሊ 66 ሺሕ ኩንታል ዝተፈላለየ ዓሌታት ምሩፅ ዘርኢ ምትእኽኻብ ከምዝተኽኣለ ዝገለፁ እቶም ምክትል ሓላፊ፥ ኣብ ውሽጢ ሓደ ሰሙን ልዕሊ 10 ሺሕ ምሩፅ ዘርኢ ናብ ሓረስቶት ከምዝተኸፋፈለ ኣብሪሆም።
Agriculture,"ኣብ ትግራይ ን22 ወረዳታት 102 ሺሕን 267 ኩንታል ዘበናዊ ዱኽዒ ከምዝተባፅሐ ቢሮ ሕርሻን ልምዓት ገፀርን ልምዓት ገፀርን ግዚያዊ ምምሕዳር እቲ ክልል ኣፍሊጡ። እዋናዊ ኩነታት ክልል ትግራይ ኣብ ኣሰካፊ ኩነታት ከምዝርከብ ዝሓበረ እቲ ቢሮ፥  ኣብ ሕርሻ ምንጣፍ ንቐፃሊ ህልውና ወሳኒ ብምዃኑ ሓረስታይ ዋላ ኣብ ዝተፃበበ እዋን ሕርሻዊ ንጥፈታቱ ንኽውግን እናሰርሐ ከምዝኾነ ገሊፁ፡፡ ነዚ ድማ ኣብ ክራማት እዚ ዓመት ከም ክልል ትልሚ ሓደጋ እዋን ብምሕንፃፅ ምስ መንግስቲ ፌዴራል ብምውዳድ እናተንቀሳቐሰ ከምዝርከብ ዝገለፀ እቲ ቢሮ፥ ኣብ እታወታት ቀረብ ዝራእቲን ዘመናዊ ድኹዕን ትኹረት ገይሩ እናሰርሐ ከምዘሎ ኣብሪሁ። ከም ኣገላልፃ ቢሮ ሕርሻን ልምዓት ገፀርን ልምዓት ገፀርን ግዚያዊ ምምሕዳር ክልል ትግራይ፥ ንዘበነ ምህርቲ 2013/14 ከም ክልል 800 ሺሕ ኩንታል ዘበናዊ ዱኽዒ ንምጥቃም ትልሚ ተታሒዙ ነይሩ። ዛጊድ 260 ሺሕን 538 ኩንታል (39,933.5 ኩንታል ዩርያ፣ 220,544.5 ኩንታል ኤን ፒ ኤስ) ካብ ወደብ ከምዝኣተወ ኣፍሊጡ።"
Agriculture,ኣብ ዝሓለፉ ሰለስተ ዓማውቲ ካብ ዘፈር ሕርሻ 61 ሚኢታዊ ቀዋሚን ግዚያዊን ዕድል ስራሕ ከምዝተፈጠረ ቀዳማይ ሚኒስትር ኣቢይ ኣሕመድ ገሊፆም። ኣብ ዘፈር ሕርሻ ምዕዋት ካብ ሞንጎ ዝኸተኸኣሉ ሽቶታት ዝተወሰኑ ዕላዊ ተገይሩ፡፡ እቶም ቀዳማይ ሚኒስትር ኣብ ማሕበራዊ ሚዲያ ገፆም ዕላዊ ኣብ ዝገበሩዎ ሓበሬታ፥ ብዕዳጋ ዝምራሕ ኣሰራርሓ ልምዓት ሕርሻ ኣጠናኺርካ ንምትግባር ንኽሕግዝ ብዝብል ዕዳጋ ተኮር ኩታ ገጠም ልምዓት ሕርሻ፤ ኣብ 3 ነጥቢ 2 ሚሊየን ሄክታር ኣብ ኣርባዕተ ክልላት 10 ዓይነታት ኣዝርእቲ እናተኻየደ ከምዝርከብ ተገሊፁ፡፡ ካብ ዝተሓተ ክሳብ ዓበይቲ ኮምባይነራትን መኹዓቲ ማይ መስኖን ሪግን ካልኦት እታወታት ቀረባት መሳርሒ ሕርሻ ካብ ቀረፅን ታክሲን ናፃ ከምኡ እውን ኣብ ውሽጢ ሃገር ንምፍራይን ንምግጥጣምን ዘድሊ እታወት ብተመሳሳሊ ካብ ታክሲ ናፃ ንኽኸውን ተገይሩ ተባሂሉ፡፡ ኣብ ዕዳጋ ዓለም ተቐባልነቱ እናወሰኸ ዝመፅአ ልምዓት ኣቮካዶ ምስፍሕፋሕ እውን ዕዳጋ ተኮር ኩታ ገጠም ልምዓት ሕርሻ ኣብ 34 ሺሕን 271 ሄክታር መሬት ክለምዕ ክኢሉ።
Agriculture,ኣብ ክልል ትግራይ ንዘበነ ፍርያት ሕርሻ 2013/14 ዓ.ም ካብ ሞንጎ ዘድሊ ዘበናዊ ዱኽዒ ሓመድ (መዳበርያ) ፍርቁ ናብቲ ክልል ከምዝበፅሐ ቢሮ ሕርሻን ልምዓት ገፀርን ግዚያዊ ምምሕዳር እቲ ክልል ኣፍሊጡ። ምክትል ሓላፊ እቲ ቢሮ ኣይተ ብርሃነ ኣርኣያ ንግልጋሎት ዜና ኢትዮጵያ ከምዝገለፁዎ፥ ኣብ ዘበነ ምህርቲ እዚ ዓመት 800 ሺሕ ኩንታል መዳበርያ ከምዘድሊ ኢዩ። ካብ ሞንጎ እዚ እቲ 400 ሺሕ ኩንታል ናብቲ ክልል ከምዝበፅሐ ገሊፆም። እቲ ግዚያዊ ምምሕዳር ንመግዝኢ መዳበርያ ብመሰረት ዘሃቦ ዋሕስ ልቓሕ ብር 1 ነጥቢ 8 ቢሊየን፥ እቲ መዳበርያ እናቐረበ ከምዝኾነ እቶም ምክትል ቢሮ ሓላፊ ገሊፆም። እቲ መዳበርያ ናብ ሓረስቶት ንምክፍፋል ቅድመ ምድላው እናተገበረ ከምዝኾነ እውን ኣብሪሆም ክብል ግዜኢ ፀብፂቡ።
Agriculture,ኣብ ኢትዮጵያ ዝዘንብ ዘሎ ዝናብ ንምድላው ክረምታዊ ማእቶት ምቹው ብምዃኑ ሓረስታይ ጠንኪሩ ክሰርሕ ይግባእ ክብል ሚኒስቴር ሕርሻ ኣፍሊጡ። ምስ ፋና ብሮድካስቲንግ ኮርፖሬት ፃንሒት ዝገበሩ ዳይሬክተር ጀነራል ኤክስቴንሽን ዘራእቲ እቲ ሚኒስቴር ኣይተ ግርማሜ ጋሩማ፥ እቲ ዝናብ ሓረስታይ መሬቱ ብጠሊ ንክሓርስ ዘኽእል ኢዩ ኢሎም። ስለዝኾነ ሓረስታይ ጠንኪሩ ክሰርሕ ይግባእ ክብሉ ገሊፆም።
Agriculture,ንኽረምታዊ ሕርሻ ዝውዕል 9 ነጥቢ 4 ሚሊየን ኩንታል ዘበናዊ ዱኽዒ ናብ ውሽጢ ሃገር ከምዝኣተወ ሚኒስቴር ሕርሻ ኣፍሊጡ። መንግስቲ ፍርያታውነት ዘፈር ሕርሻ ንምሕጋዝ ብር 4 ነጥቢ 5 ቢሊየን ከምዝመደበ ተገሊፁ። ሚኒስትር ዲኤታ ወይዘሮ ኣይናለም ንጉሴ ንግዜኢ ከምዝገለፀኦ፥ ኣብ ክረምታዊ ሕርሻ እዚ ዓመት 18 ነጥቢ 1 ሚሊየን ኩንታል ዘበናዊ ዱኽዒ ንምቕራብ ዕድጊት እናተኻየደ ይርከብ። ብመሰረት እዚ ድማ ኣብ ወደብ ጂቡቲ ካብ ሞንጎ ዝበፅሐ 10 ሚሊየን ኩንታል 9 ነጥቢ 4 ሚሊየን ኩንታል ዘበናዊ ዱኽዒ ናብ ውሽጢ ሃገር ኣቲዩ ናብ መኽዚን ዩኒየናት ከምዘበፅሐ ገሊፀን።
Agriculture,ኢንስቲቲዩት ስፔስ ሳይንስን ቴክኖሎጂን ኢትዮጵያ ቴክኖሎጂ ስፔስ ብምጥቃም ውፅኢታውነት እቶት ሕርሻ ንምስሳን ዘኽእል ሰነድ ስምምዕነት ተኸቲሙ። እቲ ስምምዕነት ሰነድ ሓበሬታ ሳተላይት ብምጥቃም ግብርና ንምዝማን፣ ኣብ ቅድመ ትንበያ ኩነታት ኣየር ከምኡውን ዓቕሚ ሰብ ሞያ ምጉልባት ዘኽእል ኢዩ ተባሂሉ። ኣብቲ እዋን ስምምዕነት ኣብ ውሽጢ 15 መዓልታት ጉጅለ ተጣይሹ ናብ ተግባር ከምዝእቶ ተገሊፁ። ካብቲ ስምምዕነት ብዝዘለለ ብቕልጡፍ ናብ ተግባር ብምእታው ግብርና ምዝማን ከምዝግባእ ናይ ሓባር ስምምዕነት ከምዝተፈጠረ ካብቲ ኢንስቲትዩት ዝረኸብናዮ ሓበሬታ የረድእ።
Agriculture,ንፓርኪታት ኢንዱስትሪ መቀነባበሪ ፍርያት ሕርሻ ሓይሊ ንምቕራብ ዝተፈላለዩ ይስራሕቲ እናተሰርሑ ከምዝኾኑ ሓይሊ ኤሌክትሪክ ኢትዮጵያ ኣፍሊጡ። ንክምረቑ ድሉው ንዝኾነ ፓርክ ኢንዱስትሪ መቀነባበሪ ፍርያት ሕርሻ ሓይሊ ኤሌክትሪክ ንምቕራብ ክልተ ኣማራፂታት ተታሒዞም መፅናዕቲ እናተኻየደሎም ምፅንሑ ዳይሬክተር ኮሙዩኒኬሽን እቲ ትካል ኣይተ ሞገስ መኮንን ገሊፆም፡፡ ነቲ ፓርክ ሓይሊ ኤሌክትሪክ ንምቕራብ ካብ መከፋፈሊ ሓይሊ ጣቢያ ባህርዳር ብዳንግላ-ቡሬ ኣቢሉ 69 ኪሎ ሜትሮ ዝሽፍን በዓል 132 ኪሎ ቮልት መስመር ከምኡ እውን ካብ ጣቢያ መከፋፈሊ ሓይሊ ደብረ ማርቆስ ናብቲ ፓርክ ዝኸይድ 92 ኪሎ ሜትሮ በዓል 230 ኪሎ ቮልት መስመር ምዝርጋሕ ኣማራፂታት ተፈሊዮም ትንተና ቴክኒክን ፋይናንስን ከምዝተኻየደሎም ተዛሪቦም፡፡
Agriculture,ክፍለ ኢኮኖሚ ሕርሻ ንምምሕያሽ ናብ ተግባር ዝኣተወ ስርዓት ሊዝ ፋይናንስ ወድዓዊ ኩነታት ኢትዮጵያ ኣብ ግምት ዘእተወ ክኸውን ከምዝግባእ ሚኒስቴር ሕርሻ ሓቲቱ። ሚኒስቴር ሕርሻ ምስ ትካላት ፋይናንስ ኣብ ዙሪያ ሊዝ ፋይናንስ ይዛተ ኣሎ፡፡ ኣብቲ ዘተ ኣብ ብሄራዊ ባንኪ ዝተገበሩ ምምሕያት ማዕቐፍ ሕጊ ንዕቤት እቲ ዓውዲ ኣስተዋፅኦ ይግበሩ እምበር ኩሎም መዳርግቲ ኣካላት ተቐራሪቦም ምስራሕ ከምዘድሊዮም ተገሊፁ። ባንኪታት ሓፈሻዊ ልቐሐን 5 ሚኢታዊ ኣብ ፋይናንስ ሊዝ ሕርሻ ከውዕሉ ይግባእ ይበሃል እምበር ቁፅፅር ኣብ ምግባር ግን ትኹረት ክግበረሉ ይግባእ ተባሂሉ።
Agriculture,ሚኒሰስትር ገንዘብ ኣሕመድ ሽዴን ሚኒስትር ሕርሻ ዑመር ሑሴንን ምስ ፕሬዚዳንት መበል 26 ኮንፈረንስ ኩነታት ለውጢ ኣየር ኣብ ውድብ ሕቡራት መንግስታት ኣሎክ ሻርማ ኣብ ሓምለዋይ ልምዓት ኣድሂቦም ተዛቲዮም። እቶም ሚኒስትራት ምስቶም ፕሬዚዳንት ኣብ ዝነበሮም ፃንሒት፥ ለውጢ ኣየር ኣብ ተግባራት ምክልኻል ሓምለዋይ ልምዓትን መሊስካ ምህናፅ ብዛዕባ ዝከኣለሉ ኩነታትን ኣመልኪቶም ተላዚቦም። ኩነታት ለውጢ ኣየር ንምክልኻ ኣብ ዝካየዱ ስራሕቲ ልምዓት ኣብ ልዕሊ ሃፍቲ ተፈጥሮ ዝፍጠሩ ፀገማት ተፈጥሮኣዊ ምላሽ ንመሃብ ቁልፊ ግደ ከምዝህልዎም ኣብቲ ዘተ ከምዝተልዓለ ግዜኢ ፀብፂቡ።
Agriculture,ኣብ ዘበነ ምህርቲ 2013/2014 ዓ.ም ብብርኪ ሃገር ልዕሊ 18 ሚሊየን 100 ሺሕን ኩንታል ዘበናዊ ዱኽዒ ንምቕራብ እናተሰርሐ ከምዝኾነ ሚኒስቴር ሕርሻ ኣፍሊጡ። እቲ ሚኒስቴር ኣብ ቀረብ እታወት ሕርሻ ዝምልከት መዳርግቲ ኣካላት ዘሳተፈ መድረኽ ዘተ ኣብ ከተማ ባህርዳር የሳልጥ ኣሎ። ሚኒስትር ዲኤታ ሕርሻ ወይዘሮ ኣይናለም ንጉሴ፥ ሕርሻ ዓንዲ ሑቐ ኢትዮጵያ ከምዝኾነ ገሊፀን። እቲ ዓውዲ ንምዝማንን ፍርያት ንምድንፋዕን ብቴክኖሎጂ ዝተሓገዘ እታወት ናይ ምምላእ ተግባር እናተሳለጠ ከምዝኾነ እውን ተዛሪበን። ብፍላይ ድማ ኣብ ዘበነ ምህርቲ 2013/2014 ዓ.ም ልዕሊ 18 ሚሊየንን 100 ሺሕን ዘበናዊ ዱኽዒ ኣብ እዋኑ ንሓረስቶት ንኽበፅሕ ብዕቱብ እናተሰርሐ ከምዝኾነ ገሊፀን።
Agriculture,ሚኒስትር ሕርሻ ኣይተ ዑመር ሑሴን ኣብ ኢትዮጵያ ኢንቨስት ብምግባር ብሕታዊ ኤክስፖርተር ፍርያት ፓስታ ምስ ዝኾኑ በዓል ሃፍቲ ጅቡቲ ኣይተ ዲሬ ዓሊ ተዛቲዮም። እቶም በዓል ሃፍቲ ወናኒ ፉድ ኮምፕሌክስ ኣልቪማ እንትኾኑ፥ ኣብ ኢትዮጵያ መዋእለ ንዋዮም ብምፍሳስ ካብ ውሽጢ ዓዲ ካብ ዝውዕል ፍርያት ሓሊፉ ናብ ጅቡቲን ሶማሊ ላንድን ብምልኣኽ ሸርፊ ወፃኢ ክርከብ እናገበረ ከምዝርከብ ተሓቢሩ። እቶም ሚኒስትር፥ ንኢትዮጵያውያን ዕድል ስራሕ ኣብ ምፍጣር፣ ካብ ወፃኢ ዘኣትዉ ፍርያታት ፓስታ ብምትካእን ሸርፊ ወፃኢ ክርከብ ብምግባርን፤ እቶም በዓል ሃፍቲ እናተፃወቱዎ ዝርከቡ ግደ ንኢዶም። ኢንቨስትመንት ጅቡቲን ኢትዮጵያን ብፍላይ ኣብ ዘፈራት መቀነባበሪ ምግቢን ሕርሻን ብዝበለፀ ንምብርትታዕ፥ ክልቲአን ሃገራት ተቐራሪበን እናሰርሓ ምዃነን እውን ኣብሪሆም። ካብዚ ሓሊፉ ድማ መንግስቲ ከምዚኦም ዝበሉ ሰብ ሃፍቲ ንምብርትታዕ ኣድላዪ ዘበለ ኩሉ ምትሕብባር ከምዝገብር ኣረጋጊፆም፡፡
Agriculture,ፓርክታት ኢንዱስትሪ መቀነባበሪ ሕርሻ ብሙሉእ ዓቕሚ ናብ ስራሕ እንትኣትዉ ናብ ውሽጢ ሃገር ዝኣቱ ፍርያት ናይ ምትካእ ሙሉእ ዓቕሚ ከምዘለዎም ሚኒስትር ዲኤታ ሚኒስቴር ንግዲን ኢንዱስትሪን ኣይተ እሸቴ ኣስፋው ገሊፆም። ሚኒስቴር ንግድን ኢንዱስትሪን ዕዳጋ ንግዲ ንልምዓት ክልል ኣምሓራን ከምኡ እውን ኣመራርሓታት ቢሮ ኢንቨስትመንትን ኢንዱስትሪን፥ ኣብ ኣግሮ ኢንዱስትሪ ፓርክ ቡሬ ናብ ስራሕ ዝኣተዉ ፋብሪካታትን ፋብሪካ ዘይቲ ፊቤላን ተዓዚቦም። ኣብቲ ዑደት 97 ሚኢታዊ ህንፀት ስርሑ ኣብ ዝተዛዘመ ኣግሮ ኢንዱስትሪ ቡሬ ብ7 ዓይነታት ፍርያት ዝተዋፈረ ሪችላንድ ኣግሮ ኢንዱስትሪን ኣብ ምፍራይ ዘይቲን ኣብ ዘፈር ሃነፅቲ ምግቢ ዝሰርሕ ኩባኒያ ቻይና ናብ ስራሕ ምእታዎም ተገሊፁ። ብብር 2 ነጥቢ1 ቢሊየን ኢንቨስትመንት ወፃኢ ናብ ስራሕ እናኣተወ ዝርከብን ኣብ መዓልቲ 1 ነጥቢ 5 ሚሊየን ሊትሮ ዘይቲ ብምፍራይ ጠለብ ዘይቲ እዛ ሃገር ብ60 ሚኢታዊ ከምዘማልእ ዝተዘረበሉ ፋብሪካ ፊቤላ መቀነባበሪ ዘይቲ ብልዒ እውን ዑደት ተገይሩሉ።
Agriculture,ኣብ እዋን ክረምቲ ኣብ 13 ነጥቢ 4 ሄክታር መሬት ካብ ዝለምዐ ዝራእቲ ኣብ ትሽዓተ ሚሊየን ሄክታር ዝነበረ ከምዝተኣከበ ሚኒስቴር ሕርሻ ኣፍሊጡ። ዳይሬክተር ልምዓት ዝራእቲ እቲ ሚኒስቴር ኣይተ ኢሳይያስ ለማ፥ ኣብ ክራማት ዓመተ 2012/2013 ኣብ ዝተፈላለዩ ከባቢታት ኢትዮጵያ 13 ነጥቢ 4 ሚሊየን ሄክታር መሬት ብዝራእቲ ተሸፊኑ ከምዝነበረ ገሊፆም። ካብ ሞንጎ እዚ ኣብ ትሽዓተ ሄክታር መሬት ዝነብ ዝራእቲ ከምዝተኣከበ ዝገለፁ እቶም ዳይሬክተር፥ ኣብ ክልል ትግራይ ዝራእቲ ይሰብሰብ እምበር ዝተዋደደ ሓበሬታ ብዘይ ምህላዉ ኣብቲ ኣሃዝ ኣይተኻተተን ኢሎም። ኣብ እዋን ክራማት ካብ ትልሚ ንላዕሊ ከምዝተሓረሰ ብምግላፅ ኣብ ኢትዮጵያ ዘሎ መብዛሕትኡ ዝራእቲ ከምዝተኣከበን ዝተረፈ ትሕቲ 15 ሚኢታዊ ከምዝኾነ ተዛሪቦም። ልዕሊ 16 ሚሊየን ኩንታል ዘበናዊ ዱኽዒ (ማዳበሪያ) ተዳሊዩ ከምዝነበረ እውን ገሊፆም።
Agriculture,ኣብ ባይቶ ወከልቲ ህዝቢ ቀዋሚ ኮሚቴ ጉዳያት ሕርሻ፣ ሰበኽ ሳግምን ሓለዋ ከባቢ ብሚኒስቴር ሕርሻ እናተሰርሑ ዝርከቡ ስራሕቲ ለውጢ ኣመልኪቱ ምልከታ መስክ ገይሩ። ኣብ ምልከትኡ ድማ ዓውዲ ሕርሻ ንምዝማን ቤት ዕዮ እቲ ሚኒስቴር ትኹረት ገይሪሩ እናሰርሐ ከምዝኾነ፥ ኣብቲ ቀዋሚ ኮሚቴ ኣካቢት ንኡስ ኮሚቴ ሓለዋ ወይዘሮ ኣበባዬ ገዛሀኝ ገሊፀን፡፡ እቲ ትካል ኣብ ምዝማን ድማ ካብ ፌዴራል ክሳብ ጣቢያ ዘሎ ውዳብ እዋናዊ ሓበሬታ ንምርካብ ዘኽእል ኣሰራርሓ ምዝርግሑ እውን ብጥንኩር ጎኑ ኣልዒለን፡፡ ኣብ ከባቢ እቲ ትካል ዘርከቡ ክፋላት ሕብረተሰብ ግልጋሎት በተ-መፃሕፍቲን ማይ ንመሃብ ዝተጀመሩ ስራሕቲ ምህላዎ ዝሓበራ እተን ኣካቢት ንኡስ ኮሚቴ፥ እቲ ኣገልግሎት ተጠናኺሩ ክቕፅል ከምዝግባእ ኣገንዚበን፡፡
Agriculture,ኣብ ክልል ቤኒንሻንጉል ጉሙዝ ብኢንቨስትመንት ሕርሻ ተዋፊሮም ዘየልምዑ 29 ሰብሃፍቲ ፍቓዶም ከምዘቛረፀ ቦርድ ኢንቨስትመንት እቲ ክልል ገሊፁ። እቲ ቦርድ ኢንቨስትመንት ሎሚ መዓልቲ ኣብ ዘሳለጦ ኣኼባ፥ ኣብ ኢንቨስትመንት ሕርሻ ተዋፊሮም ናብ ልምዓት ዘይኣተዉ 29 ሰብ ሃፍቲ ፍቓዶም ሙሉእ ብሙሉእ ንኽቋረፅ ውሳነ ኣመሓላሊፉ ኢዩ። ፍቓዶም ዝተቛረፀሎም ሰብሃፍቲ ኣብቲ ክልል ብሕርሻ ኢንቨስትመንት ንምውፋር ብመሰረት ዝወሰዱዎ ፍቓድ፥ ዝተውሃቦም መሬት ዘየልምዑ ከምዝኾኑ ካብ ቢሮ ጉዳያት ኮሙዩኒኬሽን መንግስቲ እቲ ክልል ዝረኸብናዮ ሓበሬታ የረድእ። እቶም ሰብሃፍቲ ብመሰረት ዘኣተዉዎ ውዕሊ ንኅልምዑ ተደጋጋሚ መጠንቀቕታ ዝተውሃቦም ይኹ እምበር ከልምዑ ከምዘይከኣሉ ኢዩ እቲ ቦርድ ገሊጹ ዘሎ።
Agriculture,ሚኒስቴር ሕርሻ ስራሕቲ ምክልኻል ሓደጋን ኣጠቓቕማን ሓለዋን ልምዓት ሃፍቲ ተፈጥሮ ንምዝማን ንዝማን ዝኽግዛ ሰለስተ ሰብ ኣልቦ ነፈርቲ (ድሮን) ካብ መንግስቲ ጀርመን ብሓገዝ ረኺቡ። ኣምባሳደር ጀርመን ኣብ ኢትዮጵያ ስቴፈን ኡር፥ እተን ድሮናት ንሚኒስቴር ሕርሻ ዑመር ሑሴን ኣረኪቦምዎም። ዋጋ ሓንቲ ድሮን 28 ሺህ ዩሮ እንትኸውን፥ ኣብ ሓደ በረራ ብዘይምቁራፅ 90 ደቒቕ ዘኣክል ናይ ምብራር ዓቕሚ ከምዘለዋ ተገሊፁ። ብሓደ ግዘ ክሳብ 700 ሄክታር ዝሽፍን ምስሊ መሬት ብምስኣል ሓበሬታ ክሕዛ ከምዝኽእላ እውን ተገሊፁ። እተን ድሮናት ምስ መሬት ዝተትሓሓዙ ሓበሬታታት ብምእካብ ውፅኢታዊ ስራሕቲ ክሰርሓ ኢየን ዝብል ትፅቢት ኣሎ።
Agriculture,ቀዳማይ ሚኒስት ፌዴሪኢ ኣቢይ ኣሕመድ ዘፈር ሕርሻ ንምዝማን ኣብ ዝሕግዙ ቀረባት ቴክኖሎጂ፣ ፈጠራ ዕድል ስራሕ፣ ምትእስሳር ዕዳጋን ፋይናንስ ክላስተርን ትኹረት ከምዝግበር ኣፍሊጦም። እቶም ቀዳማይ ሚኒስትር ኣብ ዞባ ኣርሲ ወረዳታት ዶዶታን ሄጦሳን ዝተሰርሑ ስራሕቲ ሕርሻ ዑደት ኣካይዶም። እቲ ሎሚ መዓልቲ ዝገበሩዎ ዑደት፥ ኣብቲ ከባቢ ቅድሚ ሓደ ዓመት ዝገበሩዎ ዑደት ኣብ ዘፈር ሕርሻ ዘቐመጡዎም ኣንፈታት ስራሕ ኣፈፃፅኦም ንምዕዛብ ከምዝኾነ ተገሊፁ። ብመሰረት እዚ ዘሎ ኩነታትን ኣተሓሕዛን ሕርሻ ከምዘሐጎሶምን ቀፀልቲ ስራሕቲ ከምዘድሊዩን ምግላፆም ኢቢሲ ፀብፂቡ። ኣብቲ ዑደት ብዝዕባ ተራኢዩ ዘሎ ወራር ዕስለ ኣምበጣ ኣመልኪቶም ኣብ ዝሃቡዎ መብርሂ፥ ኣምበጣ ንምክልኻል መድሓኒት ዝነፅጋ 10 ኣውሮፕላናት ብኽራይ ንምምፃእ እናተሰርሐ ከምዝርከብ ገሊፆም።
Agriculture,ካብ ክልላት ዓፋርን ኣምሓራን ሓያል ዕስለ ኣንበጣ በረኻ ናብ ክልል ትግራይ ክኣቱ ከምዝኽእል ዝገልፁ ሓበሬታታት ከምዘለዉ ቢሮ ሕርሻን ልምዓት ገፀርን ክልል ትግራይ ኣፍሊጡ። ስለዝኾነ ብፍላይ ኣዋሰንቲ ወረዳታት እተን ክልላት ብሓፈሻ ድማ ኩለን ዕስለ ኣንበጣ ቅድሚ ሕዚ ዝሓልፈለን ዝነበራ ወረዳታት ልዑል ጥንቃቀ ክገብራ ከምዝግባእ ሓቢሩ። ዕስለ ኣምበጣ በረኻ ኣብ ወርሕ ነሓሰ 2012 ዓ.ም ኣብ 12 ወረዳታትን 57 ጣባያትን ትግራይ ከምዝተርኣየ ቢሮ ሕርሻን ልምዓት ገፀርን ክልል ትግራይ ምግላፁ ይዝከር። ብመሰረት እዚ ብብርኪ ክልል ዝተታሓዘ ኣንፈት በቲ ቢሮ ዝተጣየሸ ጉጅለ ቴክኒክ ምስ ሰብ ሞያ ዩንቨርስቲ መቐለ ብምትሕብባር እቲ ዕስለ ዝርከበሉ ከባቢ ዘፅነዐ እንትኸውን፥ ጉጅለ ሎጀስቲክ ድማ ዝተማእኸለ ደገፍ ንክህሉ ማሽናት መንፀጊ ኬሚካልን እቲ ዕስለ ኣንበጣ ንምብራር ዝሕግዙ ካልኦት ድምፂ ዝህቡ ነገራትን ናብቲ ዕስለ ኣንበጣ ብበዝሒ ዝርከበሉ ከባቢ ክባፃሕ ከምዝገበሩ ተገሊፁ ኢዩ።
Agriculture,ባንኪ ዓለም ዕቤት ዓውዲ ሕርሻ ንምድጋፍን ኣብ ንኡሽተይ መሬት ዝሓርሱ ሓረስቶት ዝሐሸ ኣማራፂ ንምፍጣርን ዘዓለመ 80 ሚሊየን ዶላር ኣሜሪካ ንኢትዮጵያ ሓገዝ ገይሩ። ቦርድ ፈፃሚ ስራሕ ባንኪ ዓለም ኣካል እቲ ባንኪ ዝኾነ ማሕበር ዓለም ለኸ ልምዓት ንኢትዮጵያ 80 ሚሊየን ዶላር ሓገዝ ንኽገብር ትማሊ ውሳነ ኣመሓላሊፉ ኢዩ። እቲ ሓገዝ ብቐንዱ መንግስቲ መፍረያይነት ዓውዲ ሕርሻ ንምምሕያሽ ኣብ ዝገብሮ ምንቅስቓስ ንምሕጋዝን ኣብ ንኡሽተይ መሬት ስራሕቲ ሕርሻ ዘሳልጡ ሓረስቶት ኣማራፂ ዕዳጋ ንምፍጣር ዝውዕል ኢዩ ተባሂሉ።
Agriculture,ብርእሰ ምምሕዳር ክልል ኦሮሚያ ኣይተ ሽመልስ ኣብዲሳ ዝተመርሐ ልኡኽ ኣብ ዞባ ምዕራብ ኣርሲ ወረዳ ሸሸመኔ ብክላስተር ኣብ ዝተሓረሰ ዝራእቲ ሕርሻ ምሸላ ባሕሪ ዑደት ገይሮም። እቶም ብክላስተር እናሓረሱ ዝርከቡ ሓረስቶት ቅድሚ ሕዚ ብዝተበታተነ መልክዑ ይስራሕ ዝነበረ ኣሰራርሓ ብምግዳፍ ብክላስተር ምሕራስ ምጅማሮም ካብ ሓደ ሄክታር መሬት ክሳብ 30 ኩንታል ንምርካብ ተስፋ ገይሮም ንኽፅበዩ ከምዝገበሮም ነቲ ልኡኽ ዕደተኛታት ተዛሪቦም። ኣብዚ ሕዚ እዋን ኣብታ ወረዳ 8 ሺሕን 556 ሄክታር መሬት ብክላስተር ሕርሻ ብኣዳጉራ ከምዝተሸፈነ ሓላፊ ቤት ፅኽፈት ሕርሻን ሃፍቲ ተፈጥሮን ኣይተ በሪሶ ፈይሳ ገሊፆም። እቲ ልኡኽ ብተወሳኺ ኣብቲ ዞባ ኣብ ወረዳ ሻላ ተረኺቡ ብሁውከትን ዕግርግርን ዓኒዮም ኣብዚ ሕዚ እዋን ብተሳትፎ መንግስቲን ህዝቢን ዳግም እናተሃነፁ ኣብ ዝርከቡ መንበሪ ኣባይቲን ትካላት ንግዲን ዑደት ኣካይዱ።
Agriculture,ኣብ ክልል ግረራይ ዞባታት ሰሜናዊ፣ ምዕራባዊን ማእኸላይን ውሕስና ምግቢ ንምርግጋፅ ልዕሊ 127 ሺሕ ሄክታር መሬት ብኩታ ገጠምን ብሜላ ኣዘራርኣ መስመርን ብዘርኢ ከምዝተሸፈነ ተገሊፁ። ኣብ ዞባ ሰሜናዊ ምዕራብ እቲ ክልል 118 ሺሕ ሄክታር መሬት ብሜላ ኣተሓራርሳ ኹታገጠም ብዝራእቲ ምሸላን ምሸላ ባሕሪን እንትሽፈን፤ 9 ሺሕ ሄክታር መሬት ድማ ኣብ ዞባ ማእኸል ብዘርኢ ጣፍ ተሸፊኑ ኢዩ። ኣማኻሪ ጉዳያት ኢኮኖሚ ምምሕዳር ዞባ ሰሜናዊ ምዕራብ ትግራይ ኣይተ ክብሮም ብስራት ንግዜኢ ከምዝገለፁዎ፥ ውሕስና ምግቢ እቲ ክልል ንምርግጋፅ ኣብ ምዕባይ ፍርያታውነት ምሸላን ምሸላባሕሪን ፍሉይ ትኹረት ከምዘተገበረ ገሊፆም። ኣብቲ ዞባ ብዝተፈላለዩ ዓይነታት ዝራእቲ ካብ ውሽጢ ዝተሸፈነ 237 ሄክታር መሬት፤ እቲ 118 ሄክታር ብምሸላን ምሸላባሕሪን ብኹታገጠም ንኽሽፈን ከምዝተገበረ ኣብሆም።
Agriculture,ኣብ ሕርሻ ክራማት 7 ነጥቢ 75 ሚሊየን ሄክታር መሬት ብዝራእቲ ከምዝተሸፈነ ሚኒስቴር ሕርሻ ኣፍሊጡ። ኣብ እዋን ዘበነ ምህርቲ 2012/13 ዓ.ም 12 ነጥቢ 8 ሚሊየን ሄክታር መሬት ንምሕራስ ተተሊሙ ናብ ስራሕ ከምዝተተኣተወ ዳይሬክተር ልምዓት ዝራእቲ እቲ ሚኒስቴር ኣይተ ኢሳይያስ ለማ ንግዜኢ ተዛሪቦም። ኣብ ሕርሻ ፅድያን ክረምቲን 12 ነጥቢ 8 ሚሊየን ሄክታር መሬት ብምሕራስ ልዕሊ 375 ሚሊየን ኩንታል ምህርቲ ንምርጃብ ከምዘተተለመ ኢዮም ዝሓበሩ። ፅዕንቶ ለበዳ ቫይረስ ኮሮና ብምፅዋር ስራሕቲ ሕርሻ እናተሳለጡ ከምዝኾኑ ኣብሪሆም። ፍርያትን ፍርያታውነትን ንምውሳኽ ምሩፅ ዘርኢን ዘበናዊ ዱኽዒ(መዳበሪያ)ን ክቐርብ ከምዝተገበረ እውን እቶም ዳይሬክተር ገሊፆም።
Agriculture,ግድብ ህዳሰ ኢትዮጵያ ኣብ ሱዳን የጋጥም ዝነበረ ውሕጅ ብምትራፍ ተወሳኺ ቦታ ሕርሻ ክረኽቡ ከምዝገበሮም ሓረስቶት ሱዳን ተዛሪቦም። ኣልጀዚራ ዘዘራረቦም እቶም ሓረስቶት፥ ግድብ ህዳሰ ኣብ “ግሬት ዳም” ግብፂ ከበቢ ዝርከብ ቦታ ዝተስተኻኸለ ፍሰት ማይ ብምፍጣር ተወሳኺ ቦታ ሕርሻ ከምዘጎናፀፎም ሓቢሮም። ግድብ ግሬት ዳም፥ ኣብ ጠረፍ ሰሜናዊ ሱዳን ዝርከብ ግድብ ግብፂ ኢዩ። ህንፀት ዓቢዪ ግድብ ህዳሰ ኢትዮጵያ በቢዓመቱ ኣብ ልዕሊ ፍርያቶም ይበፅሕ ዝነበረ ጉድኣት ከምዝንክየሎም ዝገለፁ እቶም ሓረስቶት፥ ኣብቲ ግድብ ዘለዎም ተስፋ ልዑል ከምዝኾነ እውን ንኣልጀዚራ ገሊፆም። ኣብ ቀፃሊ ድማ ፍሰት ማይ ሩባ ኣባይ ዝተስተኻኸለ ከምዝኸውን ብምግላፅ ቅድሚ ሕዚ ኣብ ዓመት ክልተ ግዘ ጥራሕ የሓሱዎ ዝነበሩ መሬት ናብ ሰለስተ ግዘ ምሕራስ ንኽሰጋገሩ ከምዝሕግዞም ኣብሪሆም።
Agriculture,ዕስለ ኣምበጣ በረኻ ኣብ ዝራእቲ ጉድኣት ከየስዕብ ዘኽእል ስራሕቲ ቅድመ ምድው እናተገበረ ምዃኑ ሚኒስቴር ሕርሻ ገሊፁ። ሚኒስትር ዲኢታ ሕርሻ ዶክተር ማንደፍሮ ንጉሴ ምሽ ፋና ብሮድካስቲን ግ ኮርፖሬት ኣብ ዝገበሩዎ ፃንሒት፥ ዕስለ ኣምበጣ በረኻ ኣብዚ ሕዚ እዋን ኣብ ዝተወሰኑ ከባቢታት ክልል ሶማሌ፣ ዓፋርን ኣምሓራን ከምዘሎን ዘብፀሖ ጉድኣት እውን ዝተሓተ ከምዝኾነን ገሊፆም። ኣብዚ ሕዚ እዋን፥ ብሶማሌ ላንድን ኬንያን ኣቢሉ ክኣቱ ዝኽእል ስግኣት ዝኾነ ዕስለ ክህሉ ከምዝኽእል ዘርእዩ ሓበሬታታትን ምልክታትን ከምዘለዉ ዶክተር ማንደፍሮ ኣገንዚቦም። ነዙይ መበገሲ ብምግባር ድማ ኣብ ዝተፈላለዩ ከባቢታት ክልላት ሶማሌን ደቡብን ናይ ምክልኻል ስራሕቲ እናተሰርሑ እንትኾኑ፥ ሰለስተ ኣውሮፕላናትን ሓንቲ ሓባሪት ኣንፈት ሄሊኮፕተርን ከምዝተዋፈራ እቶም ሚኒስትር ዲኤታ ገሊፆም።
Agriculture,ኣብ ዝመፅእ ክረምቲ ኣስታት 120 ሚልዮን ፈልሲ ንምትካል ምድላዋት እናተወገነ ምዃኑ ቢሮ ሕርሻን ልምዓት ገጠርን ክልል ትግራይ ኣፍሊጡ። ኣብ ቢሮ ሕርሻን ልምዓት ገጠርን ክልል ትግራይ መተሓባበሪ ጉጅለ ልምዓት ደኒ ኣይተ ተስፋይ ተኽለሃይማኖት፥ ህዝቢ ትግራይ ካብ እዋን ዕጥቃዊ ቃልሲ ጀሚሩ ንልዕሊ 30 ዓመታት ጎናጎኒ እቲ ቃልሲ ኣብ ምሕዋይ ሃፍቲ ተፈጥሮ ተዋፈሩ እናልምዐ ከምዝመፅአን ሐዚ ዉን ብዘተጠናኸረ መልክዑ እናቐፀለ ከምዝርከብን ገሊፆም። ኣብ ዝቕፅል ክረምቲ ብርክት ዝበሉ ፈልስታት ንምትካል ስራሕቲ ምርባሕ ፈልሲ ብዕቱብ እናተሰርሐ ምዃኑ ዝገለፁ ኣይተ ተስፋይ፥ ኣብዚ ዓመት 120 ሚልዮን ፈልሲታት ንምትካል ትልሚ ተታሒዙ ይስራሕ ኣሎ ኢሎም። ኣስታት 20 ሚልዮን ዝኣክል ፈልሲ ብዉልቀ ገባራት ክፈልስ ትልሚ ዝተትሓዘ ኮይኑ ዛጊድ ኣስታት 75 ሚልዮን ፈልስታት ምፍላስ ተኻኢሉ ኢዩ።
Agriculture,ብልቓሕ ብዝተረኸበ ገንዘብ 1 ነጥቢ 2 ሚሊየን መራሕቲ ስድራ ተረባሕቲ ዝገብር ፕሮጀክት ናብ ስራሕ አእቲዩ እናተንቀሳቐሰ ምዃኑ ሚኒስቴር ሕርሻ ገሊፁ። እቲ ገንዘብ፥ ካብ ባንኪ ዓለም ብነዊሕ ግዘ ዝኽፈል ዝተረኸበ ልቓሕ ኢዩ ተባሂሉ። እቲ ፕሮጀክት ካብ ኢድ ናብ ኣፍ ብዝኾነ ንብራ ሕርሻ ዝተዋፈሩ ሓረስቶት፣ ደቂ ኣንስትዮን ስራሕ ዘይብሎም መናእሰይን ኣብ ዘፈር ምርባሕ እንስሳን ሃፍቲ ዓሳን ተዋፊሮም ተረባሕቲ ክኾኒ ዝገብር ኢዩ ተባሂሉዃ ቅድሚ ክልተ ዓመት ኣብ ኢትዮጵያ ኣብ ዘፈር ልምዓት ሃፍቲ እንስሳን ዓሳን ጥራሕ ዘተኮረ ፕሮጀክት ካብ ባንኪ ዓለም ብዝተረኸበ ልቓሕ ናብ ስራሕ ምእታዉ ይዝከር። መተሓባበሪ ብባንኪ ዓለም ዝሕገዝ ብሄራዊ ዘፈር ልምዓት ሃፍቲ እንስሳን ዓሳን ዶክተር ቶማስ ቸርነት፥ ካብ ባንኪ ዓለም ብዝተረኸበ 170 ሚሊየን ዶላር ኣሜሪካን ብመንግስቲ ዝተመደበ ብር 190 ሚሊየንን ንድሕንነት ተቓላዕቲ ዝኾኑ ዜጋታት ተረባሕቲ ንምግባር እናተሰርሐ ከምዝኾነ ገሊፆም።
Agriculture,ዘፈር ሕርሻ ንምዝማን ዘኽእል ቀፃሊ ኣማራፂ ስትራቴጂክ መፅናዕቲ ሎሚ መዓልቲ ዕላዊ ኮይኑ። እቲ መፅናዕቲ ኮርፖሬሽን ስራሕቲ ሕርሻ ኢትዮጵያ ምስ ኤጀንሲ ትራንስፎርሜሽን ሕርሻ ብምትሕብባር ከምዘካየዱዎ ተገሊፁ። ውፅኢት ናይቲ መፅናዕቲ ኣብ ዝተፈላለዩ እዋናት ብኣመራርሓታት ስራሕ እቲ ኮርፖሬሽን ዝተገምገመ እንትኸውን፥ ሎሚ ዕለት ድማ ብኣመራርሓታት ፌዴራልን ክልልን ተገምጊሙ ናብ ተግባር ከምዝእቶ ተሓቢሩ። እቲ ስትራቴጂክ መፅናዕቲ፥ ዓውዲ ሕርሻ ነምዝማንን ውሱን ሃፍቲን ጉልበትን ናይቲ ኮርፖሬሽን ከምኡ እውን ሓጋዚ ኣብ ዝኾነ ዓውዲ ስራሕ ኣንፈት ኣብ ምሕባር ከምዝሕግዝ ተገሊፁ።
Agriculture,ቀዳማይ ሚኒስትር ፌዴሪኢ ዶክተር ኣቢይ ኣሕመድ ምስ ሚኒስትር በኢኖቬሽንን ቴክኖሎጂን ዶክተር ኢንጂነር ጌታሁን መኩሪያ ብምዃ ኣብ ተደራራቢ ሕርሻ ከተማ ዑደት ኣካይዶም። እቲ ተደራራቢ ሕርሻ ከተማ፥ ኣብ ንኡሽተይ መሬት ልዑል ምህርቲ ንምፍራይ ዘኽእል ዓይነት ሜላ ሕርሻ ኢዩ። ቀዳማይ ሚኒስትር ኣቢይ፥ ከተማታት ኢትዮጵያ ንልምዓት ሕርሻ ከተማ ልዑል ዓቕሚ ከምዘለወንን ንምግብነት ዝውዕሉ ኣትክልቲ ብምልማዕ ኣብ ረብሓ ምውዓል ከምዝግባእን ኣፍቲ እዋን ዑደት ገሊፆም።
Agriculture,ማሕበራዊ ረዲኤት ትግራይ(ማረት) ብ2 ነጥቢ 2 ሚሊየን ብር ዝተዓደገ ዘበናዊ መመርመሪ መዓር ንቢሮ ልምዓት ሕርሻን ገጠርን ኣረኪባ። ማረት ምስ ሕብረት ኣውሮፓን ኦክስፋም ኢትዮጵያን ብምትሕብባር ዝዓደገቶ እቲ መመርመሪ ቅድም ኢሉ ቃል ተኣትይሉ ዝነበረ እንትኸውን፥ ስነ ስርዓት ርኽክብ ትማሊ ከምዝተፈፀመ ተገሊፁ።እቲ ዘበናዊ መመርመሪ መዓር ኣብ ትግራይ ንመጀመሪያ ግዘ ዝተኣታተወ ከምዝኾነ ድማ ተሓቢሩ። ኣብ ማዓር ዘጋጥም ዝነበረ ምስ ባእድ ነገራት ናይ ምትሕውዋስ ፀገም ኣብ ምትራፍ ዝለዓለ ኣስተዋፅኦ ዝህልዎ እዩ ተባሂሉ። ኣብቲ ስነ ስርዓት ርኽክብ ዝተረኸቡ ሓላፊ ቢሮ ሕርሻ ክልል ትግራይ ዶ/ር ኣትንኩት መዝገቡ፥ “እዚ ማሽን ካብቶም ሕርሻ ትግራይ ንምዝማን እንጥቀመሎም መሳርሒታት ሓደ እታወት እዩ፤ ንቐፃሊ ድማ እናማዕበልናዮን እናስፋሕናዮን ክንከይድ ኢና” ኢሎም።
Agriculture,ኣብ ኢትዮጵያ ኣብ ዝተፈላለዩ ከባቢታት ዘጋጠመ ድርቂ ዘብፀሖ ጉድኣት ንምንካይ ምስ ዓለም ለኸ ትካላት እናተሰርሐ ምዃኑ ሚኒስትር ጥዕና ዶክተር ሊያ ታደሰ ገሊፀን። እተን ሚኒስትር ኣብ ዝተፈላለዩ ከባቢታት ዞባ ቦረና ዘጋጠመ ድርቂ ዘብፀሖ ጉድኣት ምስ ዝተፈላለዩ ሓለፍቲ ስራሕ ትካላት ውድብ ሕቡራት መንግስታት ተዘዋዊረን ተዓዚበን። ኣብቲ እዋን ዑደት፥ ሓለፍቲ ስራሕ ትካል ምግቢ ዓለም፣ ውድብ ጥዕና ዓለምን ዩኒሴፍን ተሳተፍቲ ኮይኖም፡፡ ሰበኽ ሳግም እቲ ከባቢ ኣብቲ እዋን ዑደት፥ ጉድኣት እቲ ድርቂ ዕዙዝ ከምዝኾ ብምሕባር ሓገዝ ንኽግበረሎም ሓቲቶም። ሚኒስትር ጥዕና ዶክተር ሊያ ታደሰ ብወገነን፥ ጉድኣት ድርቂ ንምክልኻል ቤት ዕዮ ሚኒስትራት ተዋዲዶም እናሰርሑ ከምዝኾኑ ኣብሪሀን።
Agriculture,ቀዳማይ ሚኒስትር ፌዴሪኢ ኣቢይ ኣሕመድ ኣብ ኢትዮጵያ ኣብ ቀዳማይ ፈረቓ ዓመት 1 ነጥቢ 63 ቢሊየን ዶላር ምንቅስቓስ ኢንቨስትመነት ከምዝተመዝገበ ገሊፆም። እቶም ቀዳማይ ሚኒስትር፥ ካብ ኣባላት ባይቶ ወከልቲ ህዝቢ ፌዴሪኢ ኣብ ዝተፈላለዩ እዋናዊን ሃገራዊን ዛዕባታት ብምድሃብ ንዝተልዓሉ ሕቶታት መብርሂን ምላሽን ሂቦም። ምንቅስቓስ ኢንቨስትመንት ብዝምልከት ኣብ ዝሃብዎ መብርሂ፥ ኣብ ኢትዮጵያ ኣብ ቀዳማይ ፈረቓ ዓመት 1 ነጥቢ 63 ቢሊየን ዶላር ምንቅስቓስ ኢንቨስትመነት ከምዝተመዝገበ ገሊፆም። ኢንቨስትመንት፥ ኢንቨስትመንት ወፃኢ ብ23 ሚኢታዊ ወሰኽ ከምዘርኣየ እውን ተዛሪቦም። ቁፅፅር ንግዲ ብ10 ሚኢታዊ ከምዝዓበየ ብምግላፅ፥ 8 ሚኢታዊ ንግዲ ፍቓድ ከምዘሐደሱ ኣብሪሆም።
Agriculture,ቀዳማይ ሚኒስትር ፌዴሪኢ ኣቢይ ኣሕመድ ካብ ኣባላት ንባይቶ ወከልቲ ህዝቢ ፌዴሪኢ ኣብ ዝተፈላለዩ እዋናዊን ሃገራዊን ዛዕባታት ብምድሃብ ንዝተልዓሉ ሕቶታት መብርሂን ምላሽን ሂቦም። እቶም ቀዳማይ ሚኒስትር ኢኮኖሚ ብዝምልከት ኣብ ዝሃብዎ መብርሂ፥ ኢኮኖሚ ብነፍላይ ኣብ እዋን ኲናት ብዙሓት ፈተናታት ከምዘለውዎ ኣብሪሆም። ንኣብነት ሓገዝ ዝህባ ሃገራት ሓገዘን ዝግድባሉ፣ ብዙሕ ምምዝባል ሰባት ዝረኣየሉ፣ ኣፍራዪ ዜጋ ትኹረቱ ናብ ኲናት ዝገብረሉ ተረቋሒቲ ፈተናታት ኢዮም ኢሎም። ስለዚ ዝሓለፉ 6 ኣዋርሕ ኲናት ከምዘለዎ ኮይኑ ሰብ ስራሕን ተፈጥሮኣዊን ፈተናታት ዝዓብለሎ ከምዝነበረ ኣብሪሆም።
Agriculture,ርእሰ ምምሕዳር ክልል ደቡብ ኣይተ ርስቱ ይርዳ ምስ ዳይሬክተር ኢፋድ ካንትሪ ከማዊራ ቺትማ ኣብ ቤት ፅሕፈቶም ተዛቲዮም። እቶም ርእሰ ምምሕዳር ኣብቲ ክልል ብፕሮግራም ኢፋድ ዝካየዱ ስራሕቲ ልምዓት ህይወት ሕብረተሰብ ኣብ ምምሕያሽ ዕዙዝ ግደ ከምዘለዎ ኣብሪሆም። ኣብ ዝናብ ዝተደረኸ ህይወት ሓረስቶት ንምምሕያሽ ኣናእሽቲ መሳኑ ምህናፅ ዝለዓለ ውፅኢት እናምፀአ ኢዩ ዝበሉ እቶም ርእሰ ምምሕዳር፥ ኣብ ቀፃሊ እውን ካብቲ ዓውዲ ዝርከብ ኣታዊ ክብ ንምባል ምስ መሓዙት ትካላት ዝግበረ ምትሕብባር ከምዝጠናኸር ገሊፆም። ኣማራፂ ማይ ኣብ ዘይብሎም ከባቢታት ካብ ዝናብ ዝርከብ ማይ ብምጥርቓምን ንስራሕቲ መስኖ ብምውዓልን እናተሳለጠ ከምዝኾ እውን ኣብሪሆም።
Agriculture,ብሓበራዊ ቅልፅም ንኢትዮጵያና ሓምለዋይነት ምኽዳን ክቕፅል ኢዩ-ቀዳማይ ሚኒስትር ኣቢይ ኣሕመድ ገሊፆም። እቶም ቀዳማይ ሚኒስተር ኣብ ማሕበራዊ ሚዲየኦም ኣብ ዘመሓላለፍዊ መልእኽቲ፥ ሓደ ዕላማ መርሃ ግብሪ ሓምለዋይ ኣሰር ምሽርሻር ሓመድ ብምቕናስ ፍሪያት ሕርሻ ምምሕያሽ፣ በረኻነትን ሳዕቤናቱን ምክልኻልን ሓፅቢታት ብደለል ካብ ምምላእ ምድሓን ኢዩ ኢሎም። “ኣብ ምንቅስቓስ ሓምለዋይ ኣሰርና ኣብ ዝተፈላለዩ ከባቢታት ሃገርና ምሽርሻር ሓመድ ብዕውትነት ምትራፍ ተኻኢሉ ኢዩ” ክብሉ እውን ገሊፆም። ብተወሳኺ ብሓበራዊ ቅልፅም ንኢትዮጵያና ሓምለዋይነት ምኽዳን ክቕፅል ኢዩ ክብሉ እቶም ቀዳማይ ሚኒስትር ኣቢይ መልእኽቶም ኣመሓላሊፎም።
Agriculture,ስነ ምህዳር ከባቢ መሰረት ዝገበሩ ዓይነታት ዘራእቲ ብስፍሓትን ፅርየትን ንክፈሪዩ ምኽኣል ውሕስነት ምግቢ ንምርግጋፅ፣ ካብ ወፃኢ ዓዲ ንዝኣቱ ፍሪያት ንምትካእን እቶት ንምድንፋዕን ወሳኒ ግደ ኣለዎ ክብሉ ቀዳማይ ሚኒስተር ኣቢይ ኣሕመድ ገሊፆም። ቀዳማይ ሚኒስትር ኣቢይ ኣብ ዞባ ጅማ ወረዳ ጌራ ኣብ ዝርከብ ሕርሻ ዑደት ዝገበሩ እንትኾኑ፥ ነዚ ስዒቡ ኣብ ማሕበራዊ ሚዲየኦም ኣብ ዘመሓላለፍዎ መልእኽቲ፥ ኣብ ክሊ ከተማን ዞባን ጅማ ኣብ ምልማዕ ዝርከቡ ኩታ ገጠም ሕርሻታት ልምዓት መስኖ ስንዳይን ቡናን ዘተባብዕ ውፅኢት ተረኺቡዎም ኢዩ ኢሎም። ብተወሳኺ ስነ ምህዳር ከባቢ መሰረት ዝገበሩ ዓይነታት ዘራእቲ ብስፍሓትን ፅርየትን ንክፈሪዩ ምኽኣል ውሕስነት ምግቢ ንምርግጋፅ፣ ካብ ወፃኢ ዓዲ ንዝኣቱ ፍሪያት ንምትካእን እቶት ንምድንፋዕን ወሳኒ ግደ ከምዘለዎ ገሊፆም።
Agriculture,ኣብ ክልል ሶማሌ ክልል ዝኸፍአ ደርቂ ንዝጋጠመን 15 ወረዳታት ልዕሊ 255 ሚሊየን ብር ደገፍ ገንዘብ ይግበር ከምዘሎ ቢሮ ልምዓት ገንዘብን ኢኮኖሚን እቲ ክልል ኣፍሊጡ። እቲ ደፍ ን62 ሺሕን 336 መራሕቲ ተረባሕቲ ዝገብር ከምዝኾነን ካብ ፕሮግራም ምግቢ ዓለም ዝተረኸበ ከምዝኾነን ተሓቢሩ። ምክትል ሓላፊ እቲ ቢሮ ኣይተ ሙሁየዲን ኣብዲ፥ እቲ ደገፍ ነቶም መራሕቲ ስድራ መጠነኛ አኮኖሚያዊ ዓቕሚ ዝፈጥር ከምዝኾነ ተዛሪቦም። አቶ ሙህየዲን አክለውም ፥ አሁን ላይ የክልሉ መንግስት የካፒታል የልማት ስራዎችን በማቆም የአርብቶ አደሩን ህይወትና እንስሳት የመታደግ ሙሉ ትኩረት ሰጥቶ እየሰራ እንደሚገኝም ነው የገለጹት፡፡
Agriculture,ኣፍረይቲን ሰመትቲን ሕብረት ስራሕ ማሕበራት ብዘይ ዝኾነ ይኹን ኢድ ኣእታውነት ቀጥታ ምትእስሳር ዕድጊት ዝፍፀመሉ 9ይ ሃገር ለኸ ኤግዚቢሽንን ባዛርን ሕብረት ስራሕ ተኸፊቱ። ኣብቲ መርሃ ግብሪ ዝተረኸቡ ሓላፊ ቢሮ ንግዲ ከተማ ኣዲስ ኣበባ ኣይተ ኣደም ኑሩ፥ ካብ ሕብረት ስራሕ ማሕበራት ዝቐርቡ ፍርያታት ሕርሻ ካብ 20 ክሳብ 100 ሚኢታዊ ምንካይ ዋጋ ከምዘለዎም ገሊፆም። ተወካሊ ኮሚሽነር ሕብረት ስራሕ ኣይተ ዳሬቦ ቡሴር ብግደኦም፥ እቲ ኤግኢቢሽንን ባዛርን ዕድጊት ፍርያት ውሽጢ ዓዲ ካብ ምድንፍዑ ብተወሳኺ ሕብረት ስራሕ ማሕበራት ፍርያተን ንኸፋልጣን ሕድሕደን ንኽተሓጋገዛን ምቹው ሃዋህው ዝፈጥር ከምዝኾነ ኣብሪሆም። ብኣሰናዳእነት ኮሚሽን ሕብረት ስራሕ ኢትዮጵያ ካብ 3 ክሳብ 7 ለካቲት 2014 ዓ.ም ኣብ ማእኸል ኤግዚቪሽን ኣዲስ ኣበባ ዝፀንሕ መርሃ ግብሪ ዕድጊት፥ 150 ሕብረት ስራሕ ማሕበራት ፍርያት ሕርሻ ብተመጣጣኒ ዋጋ ንሸመትቲ ከምዘቕርቡ ካብቲ ኮሚሽን ዝረኸብናዮ ሓበሬታ የረድእ፡፡
Agriculture,ኣብ ሚኒስቴር ሕርሻ ፕሮግራም ዘላቒ ምምሕያሽ ናብራ ሰበኽ ሳግምን ምፅዋር ድርቂን ዝተሰርሑ ስራሕቲ ገምጋም ኣፈጻፅማ 6 ወርሒ ተኻይዱ። መተሓባበሪ እቲ ፕሮግራም ኣይተ ጀማል ኣሊዪ፥ ፍርያትን ፍርያታውነትን ከምኡ እውን ሜላ ኣነባብራ ሰበኽ ሳግም ምድንፋዕ ቀንዲ ዕላማ እቲ ፕሮጀክት ከምዝኾነ ገሊፆም፡፡ እቲ መደብ ማሕበረሰብ ሰበኽ ሳግም ድርቂ ካብ ዘምፀኦ ፅዕንቶ ምክልኻልን ኣብ ዝናብ ዘለዎ ፅዕተኛነት ብምንካይ ኣብ ፍርያታውነት ሃፍቲ እንስሳት ንኽኸውን ምግባር ከምዘድሊ ተሓቢሩ፡፡
Agriculture,ኣብ ኢትዮጵያ ክሳብ ሕዚ 10 ሚሊየን ሰባት ክታበት ኮቪድ-19 ከምዝወሰዱ ኣብ ሚኒሰስቴር ጥዕና ዋና ኣተሓባባሪ ግብረ ሓይሊ ኮቪድ ዶክተር መብራቱ ማሴቦ ገሊፆም። 10 ሚሊየን ዝኾ ዜጋታት ከምዝተኸተቡ ዝገለፁ እቶም መተሓባበሪ፥ ኣብ ቀፃሊ ወፍሪ ክታበት ክሳብ 20 ሚሊየን ኢትዮጵያውያን ክታበት ንኽረኽቡ እናተበረ ከምዝኾነ ኣብሪሆም። ክሳብ ሕዚ ዕድሚኦም ልዕሊ 12 ዓመት ዝኾኑ እናተውሃበ ዝነበረ ክታበት ፋይዘር በቲ ወፍሪ ኣብ ኣቢያተ ትምህርቲ ንዝርከቡ፣ ኣብ ካልኣይ ብርኪን ዩኒቨርሲቲን ንዝርከቡ ተምሃሮ ኣብ ረብሓ ከምዝውዕል እውን ተዛሪቦም፡፡ ብተመሳሳሊ ሲኖፋርምን ብሓደ ዙር ዝወሃብ ክታበት ጆንሰንን ብብዙሕ ቁፅሪ ናብ ሃገር ንኸኣቱ ከምዝተገበረ ሓሮም።
Agriculture,ልውውጥ ልምዲ ንምግባር ናብ ኢትዮጵያ ዝመፅአ ጉጅለ  ልኡኽ መንግስቲ ናይጄሪያ ኣብ ፓርኪታት ኢንዱስትሪ ዑደት ይገብር ኣሎ። እቲ ብሚኒስቴር ሕርሻ ናይጄሪያ ሙሃመድ ማሃሙድ ኣቡበከር ዝምራሕ ልኡኽ፥ 7 ኣመሓደርቲ ግዝኣታት ሓዊሱ 30 ኣባላት ዘካተተ ኢዩ፡፡ ኣባላት እቲ ጉጅለ ልኡኽ ዝተዋደደ ፓርክ ኣግሮ ኢንዱስትሪ ቡልቡላ ዝተዓዘበ እንትኸውን፥ ኣብ ፓርክ ኣግሮ ኢንዱስትሪ ይርጋለም ዑደት ከምዝገብሩ እውን ካብ ሚኒስቴር ኢንዱስትሪ ዝረኸብናዮ ሓበሬታ የረድእ፡፡
Agriculture,ሚኒስትር ኢንዱስትሪ ኣይተ መላኩ ኣለበል ምስ ጉጅለ ልኡኽ መንግስቲ ናይጄሪያ ተዛቲዮም፡፡ እቲ ጉጅለ ልኡኽ ናብ ኢትዮጵያ ዝመፅአ ካብ ዝተዋደደ ፓርክ ኣግሮ ኢንዱስትሪ ልምዲ ንምውሳድ ከምዝኾነ ተገሊፁ። ኣይተ መላኩ ኣብቲ እዋን ዘተ ከምዝበሉዎ፥ መንግስቲ ኢትዮጵያ ኢኮኖሚኡ ካብ ሕርሻ ናብ መሪሕ ኢንዱስትሪ ንምስግጋር ይሰርሕ ኣሎ። እቲ ትልሚ ንምዕዋት ድማ ኣርባዕተ ዝተዋደዱ ፓርክታት ኣግሮ ኢንዱስትሪ ንተግባር ፈተነ ተሃኒፆም ካብ ሞንጎ እዚኣቶም እቶም ሰለስተ ተመሪቖም ኣገልግሎት ምሃብ ከምዝጀመሩ እቶም ሚኒስትር ተዛሪቦም። ታሪኻዊን ኢኮኖሚያዊን ርክብ ክልቲአን ሃገራት ካብዚ ንላዕሊ ምምሕያሽ ከምዝግባእ ገሊፆም። መራሒ እቲ ጉጅለ ልኡኽን ሚኒሰስትር ሕርሻን እታ ሃገር ዶክተር ሞሃመድ ማሕሙድ ኣቡበከር ብግደኦም፥ ንዝተገበረሎም ኣቀባብላ ብምንኣድ ኣፍሪካ መሊኡ ዝፈሰሰን ዘይተነኽአ ሃፍቲን ከምዘለዋ ዘይከሓድ ከምዝኾነ ገሊፆም።
Agriculture,መበል 35 ጉባኤ መራሕቲ ሕብረት ኣፍሪካ ሎሚ መዓልቲ ምስላጥ ጀሚሩ። መራሕቲ ኣባል ሕብረት ኣፍሪካ ኣብቲ ጉባኤ ንምስታፍ ሎሚ ንጎሆ ሓዊሱ ኣብ ዝሓለፉ መዓልታት እናኣተዉ ፀኒሖም ኢዮም። እቲ ጉባኤ፥ “ዓቕሚ ስርዓተ ምግቢ ኣህጉር ኣፍሪካ ምህናፅ፣ ልምዓት ሓይሊ ሰብ፣ ኢኮኖሚያዊን ማሕበራዊን ልምዓት የሳልጥ” ብዝበል መሪሕ ቃል ሎሚን ፅባሕን ክካየድ ኢዩ። ኢትዮጵያ ብኣቦ መንበርነት እንመርሖ ኣፈፃፅማ ኩለመዳይ ፕሮግራም ምዕባለ ሕርሻ ኣፍሪካ ክቐርብ ኢዩ። እቲ ፀብፃብ ቀዳማይ ሚኒስተር ፌዴሪኢ ኣቢይ ኣሕመድ ከቕርብዎ ኢዮም ዝበል ትፅቢት ኣሎ።
Agriculture,ፕሬዚዳንት ሶማሊያ ሞሓመድ ኣብዱላሂ ፋርማጆ ኣብ መበል 35 ጉባኤ መራሕቲ ሕብረት ኣፍሪካ ንምስታፍ ናብ ኣዲስ ኣበባ ኣቲዮም ኣለዉ። ፕሬዚዳንት ፋርማጆ ኣብ ዓለም ለኸ መዕርፎ ነፈርቲ ቦሌ ሚኒስትር ሕርሻ ዑመር ሑሴን፣ ሚኒስትር ዴኤታ ጉዳያት ወፃኢ ኣምባሳደር ብርቱካን ኣያኖን ካልኦት ሓለፍቲ ስራሕ መንግስቲን ኣቀባብላ ገይሮምሎም።
Agriculture,ኣብ ዩኒቨርሲቲ ፓን ኣፍሪካ ፀገም ፈታሕቲ ዝኾኑ ኣብ ዘፈራት ማይ፣ ምግቢን ኢነርጂን፣ ሰናይ ምምሕዳርን ሃፍቲ ሰብን ከምኡ እውን ኣብ ካልኦት ዓውዲታት ኣፍሪካዊ ዝኾኑ ውፅኢታት ፈጠራ ቴክኖሎጂን ምርምርን ከምዝተረኸቡ ተገሊፁ። ኣብ ሕብረት ኣፍሪካ ኮሚሽነር ኮሚሽን ትምህርቲ፣ ሳይንስ፣ ቴክኖሎጂን ኢኖቬሽንን ፕሮፌሰር ሞሀመድ ቤልሆሲን ኣብ ዝሃቡዎ መግለፂ፥ ኣብዚ ሕዚ እዋን ኣብ ትሕቲ ዩኒቨርሲቲ ፓን ኣፍሪካ ዝርከቡ ትካላት ኣብ ሓሙሽተ ዝተፈላለዩ ክፋላት ኣፍሪካ ማለት እውን ኣብ ኣልጄሪያ፣ ኬኒያ፣ ናይጄሪያ፣ ካሜሮንን ደቡብ አፍሪካን ዝርከባ ዩኒቨርሲታት ብዝተፈላለዩ ዓውዲታት ትምህርቲ እናተውሃበ ይርከብ ኢሎም። ኣብቶም ትካላት ኣብ ዓውዲታት ማይ፣ ኢነርጂ፣ ክሌማዊ ለውጢ ኣየር፣ ሰናይ ምምሕዳርን ልምዓት ሃፍቲ ሰብን፣ ሕርሻን መፅናዕቲ መሬትን ምርምራት ሓዊሱ ኣፍሪካዊ ዝኾ ፈጠራ ስራሓት፣ ሓደሽቲ ርክባትን ውፅኢታት ስነ-ምግቢን ከምዝተረኸቡ ኣብሪሆም።
Agriculture,ኣብ ክልል ኣምሓራ ግብረ ራዕዲ ህወሓት ኣብ 3 ሺሕን 228 ማሕበራት ሕበረት ስራሕን ዩኒየናትን ዘረፋን ዕንወትን ከምዘብፀሐ ኮሚሽን ምስፍሕፋሕ ሕብረት ስራሕ ማሕበራት እቲ ክልል ኣፍሊጡ። እቲ ጉጅለ ኣብ ልዕሊ ሃፍቲን ንብረትን ህዝቢ ብዘብፀሖ ዘረፋን ዕንወትን ልዕሊ 25 ቢሊየን ብር ከምዝግመት እቲ ኮሚሽን ገሊፁ። ሓላፊ ርክብ ህዝቢ እቲ ኮሚሽን ኣይተ ልጃለም ገዳሙ፥ እቲ ጉጅለ 3 ሺሕን 127 ማሕበራት ሕብረት ስራሕ፣ 22 ዩኒየናትን 79 ቤት ፅሕፈታት ናይ ወረዳን ዞባን መዋደድቲ ሕብረት ስራሕ ማሕበራት ከምዝዘረፈን ዕንወት ከምዘብፀሐነን ገሊፆም፡፡ ካብዚ ብተወሳኺ ሸሞንተ ትራክተራት ሕርሻ ሓዊሱ ብዙሓት ተሸከርከርቲ፣ ጃልባታት መዝፈፊ ዓሳን ካልት ናውቲ መገልገሊ ናውቲን ዘሪፉ፣ ዘይከኣሎም ድማ ኣዕኒዩ ኢዩ ኢሎም እቶም ሓላፊ።
Agriculture,ንብኲናት ዝተጎድኡ ሰበኽ ሳግምን ሓረስቶትን መሊስኻ ንምጥያሽ ትልሚ ተታሒዙ ክሰራሕ ከምዝግባእ ኣብ ቤት ምኽሪ ተወከልቲ ህዝቢ ቀዋሚ ኮሚቴ ጉዳያት ሕርሻ ኣታሓሳሲቡ። እቲ ቀዋሚ ኮሚቴ ኣብ ክልል ዓፋር ወረዳ ጭፍራ ኣግማል፣ ኣጣል፣ መድሓኒታት እንስሳ፣ መቀናባበሪ ማሽናት መኖን ዝራእቲ ሓረስቶትን ከምዝዓነውን ከምዝተጉሓሉን ተዘዋዊሩ ተዓዚቡ። እቶም ኣርባሕቲ እንስሳ ኣብ ድኽነት ንክኣቱ ዝገበሮ ፅዕንቶ እቲ ወራሪ ጉጅለ ንምምካት ብሕበረትን ብምትሕግጋዝን÷ መሊስኻ ንምጥያሽ ስራሕ ትልሚ ተታሒዙ ክስራሕ ይግባእ ክብሉ ምኽትል ኣካቢ ቆዋሚ ኮሚቴ ኣይተ ሃሙድ ጋኣስ ተዛሪቦም። ትኽክለኛ ሓበሬታ ብምእካብ ንዝተጎድኡ ኣርባሕቲ እንስሳን ሓረስቶትን ብቕልጡፍ ንምብፃሕን ናብ ንቡር መነባብርኦም ክምለሱ ብሕብረት ምስራሕ ከምዝግባእ ኣተሓሳሲቦም።
Agriculture,ኣብ ክልል ደቡብ ማሕበረሰብ ሓቆፍ ስራሕቲ ተፋሰስ ልምዓት ብዕሊ ተጀሚሩ። ርእሰ ምምሕዳር እቲ ክልል ኣይተ ርስቱ ይርዳው ሓዊሱ ላዕለዎት ሓለፍቲ ስራሕ መንግስቲ እቲ ተፋሰስ ልምዓት 2014 ዓ.ም ንምጅማር ሎሚ መዓልቲ ኣብ ዞባ ኮንሶ ተረኺቦም፡፡ ንስራሕቲ ሓለዋ ማይን ሓመድን ልዕሊ 2 ሺሕን 376 ተፋሰሳት ከምዝተፈለዩ ካብ ቢሮ ሕርሻ እቲ ክልል ዝረኸብናዮ ሓበሬታ የረድእ፡፡ ኣብቲ ስራሕቲ ተፋሰስ ልምዓት ልዕሊ 3 ሚሊየን ክፋላት ሕብረተሰብ ክሳተፉ ኢዮም ዝብል ትፅቢት ኣሎ፡፡
Agriculture,ቻይና ካብ ኢትዮጵያ ተእትዎ መጠን ፍርያት ቡን ብ196 ሚኢታዊ ዓቢዩ። ትማሊ ኣምባሳደር ኢትዮጵያ ኣብ ቻይና ተሸመ ቶጋ ዝተሳተፉሉ ሰሚናር ተኻይዱ። እቲ ሰሚናር በቐንዱ ኣብ ዝሓለፈ ናይ ፈረንጂ ዓመት ዝተኻየደ ፎረም ምትሕብባር ቻይና-ኣፍሪካ ዝተመሓለለፉ ውሳነታት ኣፈፃፅመኦም ምክትታል ዝዓለመ ኢዩ። ኣብቲ ኩነት ጥራሕ ኣብ ውሽጢ ሓሙሽተ ሰከንድ 11 ሺሕ ዕሹግ ቡን ኢትዮጵያ ከምዝተሸጠ ኢዩ ኣብ ሚኒስቴር ጉዳያት ወፃኢ ቻይና ዳይሬክተር ጉዳያት ኣፍሪካ ው ፔንግ ዝሓበሩ። ከም ኣቆፃፅራ ኣውሮፓውያን 2021 ቻይና ካብ ኢትዮጵያ ዘእተወቶም መጠን ፍርያት ቡን ብቕድሚኡ ካብ ዝነበረ ዓመት ብ196 ሚኢታዊ ከምዝዓበየ ዝገለፁ እቶም ዋና ዳይሬክተር፥ ኣብ ዝቕፅሉ ዓመታት ክብ ዝበለ መጠን ዘለዎም ፍርያታት ሕርሻ ካብ ሃገራት ኣፍሪካ ክተእቱ ኢያ ኢሎም።
Agriculture,ካብ እንስሳ ናብ ሰብ ዝመሓላለፉ ሕማማት ንምክልኻል ሚኒስቴር ጥዕናን ሚኒስቴር ሕርሻን ብሓባር እናሰርሑ ከምዝኾኑ ገሊፆም። ብብርኪ ዓለም ን6ይ ግዘ፤ ብብርኪ ሃገር ድማ ን4ይ ግዘ ዝኽበር ናይ ሎሚ ዘበን በዓል መዓልቲ ጥዕና (One Health Day) ኣብ ኢንስቲትዩት ሕብረተሰብ ጥዕና ኢትዮጵያ፣ ላዕለዎት ሓለፍቲ ስራሕ መንግስትን መንግስታዊ ዘይኾኑ ትካላትን ኣብ ዝተረኸብሉ ብዝተፈላለዩ ኩነታት ኣብ ኣዲስ ኣበባ ይኽበር ኣሎ። ሚኒስትር ጥዕና ዶክተር ሊያ ታደሰ ኣብቲ መድረኽ ኣብ ዘስመዐዖ መደረ÷ መሪሕ እቲ በዓል መዓልቲ ጥዕና ተግባራዊ ኣብ ዝግበረሉ ዓላማ ኣብ ሰብን እንስሳን ዝፍጠሩ ፀገማት ጥዕና ተተሓሓዝነት ከምዘለዎም ግንዛበ ንምሃብ ከምዝኾነ ተዛሪበን። ጥዕና ሕብረተሰብ ዝህውኹ ፀገማት ካብ ምቕራፍ ኣንፃር ብሚኒስቴር ሕርሻ ብብርኪ ሃገር ሕማም ከልቢ ንምክልኻል እናተገበረ ዘሎ ወፍሪ ክታበት ንኢደን።
Agriculture,መርሃ ግብሪ መተግበሪ ኽትትል ዝንባለ ዲጂታል ድርቅን ኣገልግሎት ትንበያን ይካየድ ኣሎ። ኢንስቲትዩት ምርምር ሕርሻ መጠን ኣመፃፅኣ ዝናብ፤ ኣብ ስራሕቲ ልምዓት ፃንሒትን ፈነወን ዝህልዎ ፅዕንቶ ንምንካይ ዝኽእል ምርምራት እናሰርሐ ፀኒሑ እዩ። ብመንፅር እዚ ኩነታት ኣየር ንሓረስታይ ዝኸውን ሓበሬታ ተበፃሒ ንምግባርን ፍርያትን ፍርያታውነትን ንምምሕያሽ ዝሕግዝ ሓዱሽ ዘመናዊ መሳርሒ ኽትትል ድርቅን ትንበያን ተሃኒፁ። እቲ ቴክኖሎጂ ንዘፈር ኤክስቴንሽን ሕርሻ ኣገልግሎት ዝህብ ዋላ’ዃ እንተኾነ÷ ንምንካይ ሓደጋ ተፈጥሮን ንትካላት መረጋገፂ ውሕስና ምግቢን ተመሳሳሊ ኣገልግሎት ዝህብ ከምዝኾነ እውን ተሓቢሩ።
Agriculture,ባዛርን ኤግዚቪሽንን “ናይ ኢትዮጵያ የዓድጉ” ኣብ ኣዲስ ኣበባ መቻሬ ሜዳ ተኸፊቱ። እቲ ኤግዚቪሽንን ባዛርን፥ ምክትል ከንቲባ ምምሕዳር ከተማ ኣዲስ ኣበባ ኣይተ ጃንጥራር ኣባይ ብዕሊ ኣጀሚሮምዎ። ቢሮ ልምዓት ስራሕ፣ ኢንተርፕራይዝን ኢንዱስትሪን ዝተፈላለዩ ኣፍረይቲ ኢንተርፕራይዛት ብምትሕብባር ዘሰናደኦ እቲ ኤግዚቢሽንን ባዛርን ብቐንዱ ናይ ውሽጢ ዓዲ ፍርያታት ዘካተተ ኢዩ። እዚ ድማ ናብ ሃገሮም ዝኣተዉ ኢትዮጵያውያንን ትውልደ ኢትዮጵያውያንን ተሓሳቢ ብምግባር ፍርያት ሃገሮም ብስፍሓትን ኣብ ሓደ ከባቢን ክድጉ ንምግባር ዝዓለመ ኢዩ ተባሂሉ። ኣባላት ዳያስፖራ ፍርያት ሃገሮም ኣብ ዝኸዱሎም ሃገራት ንምፍላጥ ከምዝሕግዝ እውን ተገሊፁ።
Agriculture,ኣባላት ዳያስፖራ ኣብ ክልል ኦሮሚያ ዞባ ምብራቕ ሸዋ ወንጂ ዝራእቲ ልምዓት መስኖ ስርናይ ሓጋይ ዑደት ይግብሩ ኣለዉ። ሓላፊ ቢሮ ሕርሻ እቲ ክልል ኣይተ ጌቱ ገመቹ፥ ኣብቲ ዑደት ንዝተሳተፉ ዳያስፖራታት ልምዓት መስኖ ስርናይ፣ ኣቮካዶ፣ ፓፓያን ካልኦት ፍርያታትን እናተረኸበ ዝርከብ ውፅኢት ኣመልኪቶም መብርሂ ሂቦም። እቲ ዳያስፖራ ኣብ ዓውዲ ዲፕሎማሲ ንሃገሩ እናተሟተ ካብ ዘምፀኦ ውፅኢታዊ ስራሕ ጎድና ጎድኒ ኣብ ስራሕቲ ልምዓት ንኽሳተፍ ሓቲቶም። ኣብ ውሽጢ ሃገር እናወሰኸ ዝመፅአ ፍርያታውነት ዳያስፖራ ሓገዝ ንኽገብርን ዕቤት ኢትዮጵያ ንምርግጋፅ ብሓባር ጠጠው ንኽብልን ምዕሩይ ኣሰራርሓታት ከምዝተዘርግሑ ገሊፆም።
Agriculture,ብርእሰ መምሕዳር ክልል ደቡብ ኣይተ ርስቱ ይርዳ ዝተመርሐ ልኡኽ ላዕለዎት ኣመራርሓታት ኣብ ዞባታት ጋሞን ወላይታን እናተኻየደ ኣብ ዝርከብ ልምዓት መስኖ ስርናይ ዑደት ይገብር ኣሎ። ኣብቲ መርሃ ግብሪ ዑደት ኣይተ ርስቱ ይርዳ ሓዊሱ ሓላፊ ቤት ፅሕፈት ፓርቲ ብልፅግና ኣይተ ጥላሁን ከበደን ካልኦት ኣመራርሓታትን ሓለፍቲ ስራሕን እቲ ክልል ተረኺቦም። ኣብ ክልል ደቡብ ኣብቲ ተታሒዙ ዘሎ እዋን ሓጋይ ኣብ ዝተፈላለያ ዞባታት ልዕሊ 11 ሺሕ ሄክታር መሬት መስኖ ብምጥቃም ስርናይ ቆላ ከምዝለምዐ ቢሮ ሕርሻ እቲ ክልል ምሕባሩ ካብ ኮሙዩኒኬሽን ክልል ደቡብ ዝረኸብናዮ ሓበሬታ የረድእ።
Agriculture,ብብርኪ ክልል ኦሮሚያ ንፍርያትን ፍርያታውነትን ወሳኒ ግደ ዝጻት ስራሕቲ ሓለዋ ከባቢ ተጀሚሩ። ኣብቲ ክልል ዞባ ምዕራብ ኣርሲ ስራሕቲ ተፋሰስ ልምዓት 2014 ዓ.ም ሎሚ መዓልቲ ኣብ ወረዳ ሴራሮ ዝተጀመረ እንትኸውን፥ ኣብቲ ዞባ ዝርከባ 13 ወረዳታት 324 ተፋሰሳት ከምዝስራሕ ሓላፊ ቤት ፅሕፈት ሕርሻን ሃፍቲ ተፈጥሮን እቲ ዞባ ዶክተር ኣብዱላሂ ቤካ ተዛሪቦም። ኣብቶም ተፋሰሳት ዝሳለጡ ስራሕቲ 162 ሺሕ ሄክታር መሬት ከምዝለምዕ ኢዮም እቶም ሓላፊ ዝገለፁ። ኣብ ስራሕቲ ተፋሰስ ልምዓት ዝተትሓዘ ትልሚ ንኽዕወት ንሕድሕድ ተፋሰስ ሙሉእ ሓበሬታ ተሰናዲኡ ናብ ስራሕ ከምዝተኣተወ ኣመልኪቶም።
Agriculture,ኣብ ክልል ኦሮሚያ ኣብ ልዕሊ 2 ነጥቢ 5 ሚሊየን ሄክታር መሬት ስራሕቲ ልምዓት ተፋሰስ ከምዝትግበር ተገሊፁ፡፡ እቲ መርሃ ግብሪ ካብ 6 ጥሪ ጀሚሩ ኣብ ዓሰርተ ዞባታትን 56 ወረዳታትን ከምዝጅመር ዝተገለፀ እንትኸውን÷ እቲ ስራሕቲ ተፋሰስ ልምዓት ሰበኽ ሳግም፣ ሓረስቶት፣ መላእ ሕብረተሰብን ኣመራርሓን ብዘሳተፈ መልክዑ ን60 መዓልትታት ከምዝካየድ ሓላፊ ቢሮ ሕርሻ እቲ ክልል ኣይተ አበራ ወርቁ ተዛሪቦም፡፡ እቶም ሓላፊ 6 ሽሕ 448 ተፋሰስ ልምዓት ዝካየዱሎም ቦታታት ከምዝተፈለዩ ገሊፆም፡፡ እቲ መርሃ ግብሪ ብዝተዋደደ መልክዑ ንምምራሕ÷ 1 ሺሕን 141 ናይ ኣሰልጠንቲ ስልጠና ዝወሰዱ ሰብ ሞያታት ምስ ሕብረተሰብ ከምዝሰርሑ ተገሊፁ፡፡ ኣብ መርሃ ግብሪ ሓምለዋይ ኣሰር ዝተሰርሐ ስራሕቲ ምልማዕ ደኒ ኣብ ዕብየት ሕርሻ ለውጢ ከምዘምፀአ እውን ተገሊፁ፡፡
Agriculture,ኢትዮጵያውያንን ትውልደ ኢትዮጵያውያንን ዳያስፖራታት ኣብ ክፍለ ከተማ ለሚ ኩራ ከባቢ ወረዳ 02 ሾቤ ተረኺቦም ዝበፅሐ ዝራእቲ ሓረስቶት ኣኪቦም፡፡ ማሕበረሰብ ዳያስፖራ በዚ መልልዑ ዝራእቲ ሓረስቶት ምእካቦም ዓብዪ ሃገራዊ ኩርዓት ከምዝኾነ ሓላፊ ፓርቲ ብልፅግና እቲ ክፍለ ከተማ ኣይተ ኣሰፋ ቶላ ገሊፆም፡፡ ኣብ ቀፃሊ እውን ናይ ኣረጋውያንን ዓቕመ ደካማን ገዛ ምሕዳስ፣ ብምኽንያት ኲናት ዝተጎድኡ ከባብታት ናይ ምድጋፍ ስራሕቲ ከምዝስራሕ ተዛሪቦም፡፡ ዳያስፖራው ኣብዚ ተረኺቡ ዝራእቲ ምእካቡ ኢትዮጵያውያን ዘለና ዝጠንከረ ሓድነት ንመላእ ህዝቢ ዓለም ንምርኣይ ይጠቅም ዝበሉ ድማ ሓላፊ ቤት ፅሕፈት ሕርሻ ከተማን ሓረስቶትን ኣይተ ፋኖሴ ደቻሳ እዮም፡፡
Agriculture,ኩለን ቤት ዕዮ ሚኒስቴራት ገምጋም ኣፈፃፅማ ትልሚ 100 መዓልቲታት ቀዳማይ ሚኒስትር ኣቢይ ኣሕመድ ኣብ ዝተረኸቡሉ ግድብ ህዳሰ ኣብ ዝርከበሉ ወረዳ ጉባ ይካየድ ኣሎ። ኣብዚ ዓመት ኢኮኖሚ ብዙሓት ፈተናታት ዘንፀላለዉዎ ይኹ እምበር፥ ኣብ ቀንዲ ቀንዲ ዓውዲታት ማክሮ ኢኮኖሚ ዕቤት ከምዝተመዝገበ ኣብቲ ገምጋም ተሓቢሩ። ኣብቲ ገምጋም ኣብ ዝሓለፉ ሓሙሽተ ኣዋርሕ ካብ ንግዲ ወፃኢ 1 ነጥቢ 64 ቢሊየን ዶላር ኣሜሪካ ንምርካብ ተሓሲቡ 1 ነጥቢ 61 ቢሊየን ዶላር ምርካብ ከምዝተኽኣለ ተሓቢሩ፡፡ እዚ ድማ ካብ ዝሓለፈ ዓመት ተመሳሳሊ ወቕቲ እንትነፃፀር ናይ 21 ነጥቢ 3 ሚኢታዊ ሓለፋ ኣመዝጊቡ ኢዩ ተባሂሉ፡፡ ብካሊእ መዳይ824 ሚሊየን ዶላር ቀጥታ ኢንቨስትመንት ወፃኢ ምስሓብ ከምዝተኽኣለ ተሓቢሩ፡፡ ኣብ ዓውዲ ሕርሻ ፅቡቕ ኣፈፃፅማ ምምዝጋቡ ዝተሓበረ እንትኸውን፥ ኣተኣኻኽባ ምህርቲ ዕውት ከምዝነበረ ተገሊፁ፡፡ ስለዝኾነ ድማ ኣብ ዝሓለፉ ሽዱሽተ ኣዋርሕ 336 ነጥቢ 45 ሚሊየን ኩንታል ፍርያት ዝራእቲ ንምእካብ ተሓሲቡ 301 ነጥቢ 47 ሚሊየን ፍርያት ዝራእቲ ክእከብ ክኢሉ፡፡
Agriculture,ፃዒት ኢትዮጵያ ተቐቢሎም ናብ ሃገር ዝመፅኡ ዳያስፖራታት ኣብ ክልል ዓፋር እናገበሩ ዝርከቡ ዑደት ኣብ ወረዳ ዱብቲ ኣብ 500 ሄክታር መሬት እናለምዐ ዝርከብ ሕርሻ ተዓዚቦም። እቲ ቦታ ቅድም ክብል ሕርሻ ልምዓት ሽኮር ተንዳሆ ዝነበረ እንትኸውን፥ ብዝተፈላለዩ ፀገማት ምኽንያት ግቡእ ረብሓ እንተይሃበ ምፅንሑ ተሓቢሩ። ምክትል ሓላፊ ቢሮ ሕርሻ እቲ ክልል ኣይተ ኣብዱ ኢብራሂም፥ እቲ ልምዓት መስኖ ሓጋይ ብግምባር ልምዓት ንምዕዋት ዝግበር ዘሎ ጉዕዞ መርኣያ ከምዝኾነ ገሊፆም። ካብ ዝለምዐ መስኖ ስርናይ ብሄክታር ክሳብ 35 ኩንታል ክርከብ ኢዩ ዝብል ትፅቢት ከምዘሎ ዝሓበሩ እቶም ሓላፊ፥ ከም ክልል 10 ሺሕ ሄክታር ንምልማዕ ትልሚ ከምዘሎ ተዛሪቦም፡፡
Agriculture,ፃውዒት ቀዳማይ ሚኒስተር ተቐቢሎም ናብ ኢትዮጵያ ንዝመፅኡ ኢትዮጵያውያን ዲያስፖራታት ግብረ ራዕዲ ህወሓት ኣብ ጋሊኮማ፤ ኡዋ፤ በራህሌን ኣብ ካልኦት ከባቢታት ዘብፀሖ ጨፍጫፍን ዕንወትን ዘርኢ ዓወደ ምርኢት ቀሪቡ፡፡ ግብረ ራዕዲ ህወሓት ኣብ ጋሊኮማ፤ ኡዋ፤ በራሕለን ኣብ ካልኦት ከባቢታት ብኸቢድ መሳርሒ ዘብፀሖ ጅምላዊ ጨፍጫፍ፤ ኣብ ልዕሊ ኣዴታትን ህፃናትን ኢሉውን ሰብ ፀጋ ዕድመ ዝበፅሐ ስነ-ልቦናዊ ፅዕነቶ፤ ቁርኣን ምቅፃል ሓዊሱ ኣብ መስጂድ ዝበፅሐ ኸቢድ ዕንወት፤ ኣብ ታካላት ጥዕና ዝበፅሐ ልዑል ኪሳራ፤ ኣብ ዘፈር መሰረተ ልምዓት ማይን መስኖን፤ ኣብ ዘፈር ትምህርቲ፤ ኢሉውን ኣብ ሃፍቲ ተፈጥሮ ሕርሻን እቲ ግብረ ራዕዲ ጉጅለ ዘብፀሖ ኸቢድ ክሳራ ዘደህስስ  ዓወደ ምርኢት ንዲያስፖራ ኢትዮጵያውያን ከምዝቐረበን መብረሂ ከምዝተዋሃቦምን ተገሊፁ፡፡
Agriculture,ካልኣይ ፋብሪካ ዘይቲ ኣቮካዶ ስራሕ ከምዝጀመረ ተገሊፁ። ዋይ ቢ ኤም ዝተብሃለ እቲ ፋብሪካ፥ ብ104 ሚሊየን ብር ኣብ ፓርክ ኢንዱስትሪ መቀነባበሪ ሕርሻ ይርጋለም ዝተጣየሸን ናይ ኣቮካዶ ዘይቲ ብምፍራይ ናብ ወፃኢ ዝልእኽን ኢዩ፡፡ ምስ 40 ሺሕ ሓረስቶት ምትእስሳር ብምፍጣር ኣቮካዶ ናብ ዘይቲ ብምቕያር ናብ ኣውሮፓ ከምዝልእኽ መካየዲ ስራሕ እቲ ፋብሪካ ኣይተ ታመነ ጎበና ገሊፆም፡፡ እቲ ፋብሪካ ስራሕ ካብ ዝጅምር ክልተ ሰሙን ከምዝኾኖ ካብ ሚኒስቴር ንግዲን ኢንዱስትሪን ዝረኸብናዮ ሓበሬታ የረድእ፡፡
Agriculture,መርሃ ግብሪ መሕወዪ ብለውጢ ከባቢ ኣየር ዘይብዳህ ደኒን ገፅ መሬትን ዕላዊ ኮይኑ። ሚኒስቴር ሕርሻ፣ ዓለም ለኸ ኢንስቲትዩት ሓምለዋይ ልምዓት ኤጀንሲ ዓለም ለኸ ምትሕብባር ኮሪያን ብሓባር ዝትግብሩዎ መርሃ ግብሪ መሕወዪ ብለውጢ ከባቢ ኣየር ዘይብዳህ ደኒን ገፅ መሬትን ኢዩ ዕላዊ ኮይኑ ዘሎ። ኣብ ዝተመረፁ ተፋሰስቲ ከባቢታት ዝዓረቐ መሬት መሊሱ ንኸሓዊ ናይ ምግባር ዕላማ ዘለዎ እቲ መርሃ ግብሪ፥ ንመፈፀሚኡ ኸውን 9 ነጥቢ 6 ሚሊየን ዶላር ተመዲቡሉ ኢዩ ተባሂሉ። ኣብ ዝቕፅሉ ሓሙሽተ ዓመታት ዝትግበር እንትኸውን፥ ነቲ መርሃ ግብሪ መፈፀሚ ዝኸውን ወጻኢ ብኤጀንሲ ዓለም ለኸ ምትሕብባር ሓምለዋይ ልምዓት ኮሪያ ከምዝሽፈን ግዜኢ ፀብፂቡ።
Agriculture,ኣብ ፕሮግራም ቃልኪዳን ምስፍሕፋሕ ሰቆጣ ትኹረት ዝገበረን ብሚኒስትር ጥዕና ዶክተር ሊያ ታደሰ ዝተመርሐን መድረኽ ዘተ ብበይነ መርበብ ተኻይዱ፡፡ ኣብቲ መድረኽ ዘተ መንግስቲ ኢትዮጵያ ድኽዳኸ ህፃናት ንምቅራፍ ኣብ ምግብን ስርዓተ ምግብን ጠመተ ሂቡ እናሰርሐ ከምዝፀንሐን እናሰርሐ ከምዝኾነን ዶክተር ሊያ ኣረዲአን፡፡ ኣብ ትግበራ እቲ ፕሮግራም ኣስተዋፅኦ መዳረግቲ ኣካላት ምጥንኻር ከምዝግባእን ዓቅሚ ፋይናንስ ውሽጢ ሃገር ብምዕባይ ምዕራፍ ኢኖቬሽን ንምትግባርን ወሳኒ ምዃኑ ተዛሪበን፡፡ ፕሮግራም ቃልኪዳን ምስፍሕፋሕ ሰቆጣ ንምቕልጣፍን ዘላቂ ልምዓት ንምዕዋት ኣብ ዝተገበረ መድረኽ ዘተ÷ ሚኒስተራት ዝተፈላለያ ሃገራት፣ ኣመራርሓ ዓለም ለኸ ትካላትን ዝተፈላለዩ መዳረግቲ ኣካላትን ከምዝተሳተፉ ካብ ሚኒስቴር ጥዕና ዝረኸብናዮ መረዳእታ የመላኽት፡፡
Agriculture,ቀዳማይ ሚኒሰስትር ኣቢይ ኣሕመድ ናብ ግምባር ኣብ ዝዘመቱሉ እዋን ፍርያትን ፍርያታውነትን ንምድንፋዕ እናተሰርሐ ከምዝርከብ ርእሰ ምሕዳር ክልል ኦሮሚያ ኣይተ ሽመልስ ኣብዲሳ ገሊፆም። ብኣይተ ሽመልስ ኣብዲሳ ዝተመርሐ ጉጅለ ልኡኽ፥ ኣብ ዙሪያ ኣዲስ ኣበባ ፍሉይ ዞባ ኦሮሚያ ኣብ ወረዳ ኣቃቂ እናለምዐ ዝርከብ ዝራእቲ መስኖ ስርናይ ዑደት ገይሩ፡፡ ኣብ ናይዚ ዓመት ልምዓት ኣብ ክልል ኦሮሚያ ክሳብ ሕዚ 180 ሺሕ ሄክታር መሬት ብዝራእቲ ከምዝተሸፈነ ተገሊፁ፡፡ ኣብ ዘበነ ምህርቲ 2013/14 ኣብቲ ክልል ብዓውዲ ሕርሻ ብዝተሰርሐ ስራሕ ካብ ወፃ ዝኣቱ ስርናይ ብናይ ውሽጢ ዓዲ ምትካእ ተኻኢሉ ኢዩ ተባሂሉ፡፡
Agriculture,ብርእሰ ምምሕዳር ክልል ሶማሌ ኣይተ ሙስጠፌ መሓመድ ዝተመርሐን ካቢኔ እቲ ክልልን ዘካተተ ልኡኽ ኣብ ዞባ ሸቤሌ ዑደት ገይሮም። እቲ ልኡኽ ኣብቲ ዞባ ብፍላይ ኣብ ወረዳ ቤር ኣኖ ሩባ ዋቢ ሸበሌ ብምጥቃም ብመስኖ ዝለምዐ 75 ሄክታር ዝራእቲ ዝተዓዘበ እንትኸውን፥ ቅድሚ ሕዚ ትኹት ዘይተውሃቦ ስራሕቲ መስኖ ኣብዚ ሕዚ እዋን ልዑል ውፅኢት እናመዝገበ ከምዝኾነ ተገሊፁ። ኣብቲ ክልል ርርከብ ሩባ ሰቤሌ እናለምዐ ዝርከብ መሬት ዝፈርዩ ፍርያታት ሕርሻ ብትሑት ዋጋ ንዕዳጋ ውሽጢ ዓዲ ብምቕራብ ኣብ ኢትዮጵያ ብምግቢ ባዕላ ንኽትክእልን ናይ ወፃኢ ሃገር ፅዕንቶ ንምፅዋር ብስፍሓት እናተሰርሐ ከምዝኾነ ኣብቲ እዋን ዑደት ተሓቢሩ።
Agriculture,ኣብ ደቡብ ኢትዮጵያ ቡን ዝቦቕለሎም ከባቢታት ሕማም ፍረ ቡን ምውልዑ ስዒቡ ምርምር ሕርሻ ኢትዮጵያ ልዝብ ተኻይዱ። ኣብቲ መድረኽ ዘተ ዝተረኸቡ ዋና ዳይሬክተር ኢንስቲትዩት ምርምር ሕርሻ ዶክተር ፈቶ ኢሲሞ፥ እዋኑ ሓሊዩ ዝውላዕ ሕማም ፍረ ቡን ንምክልኻልን ፍርያታውነቱ ንምድንፋዕን ከምዘድሊ ገሊፆም፡፡ ሕማም ፍረ ቡን ንፍረ ቡን ዘበላሹን ክረግፍ ዝገብርን እንትኸውን፥ ጉጅለ ምርምር ብምውዳድ ዳህሳስ መፅናዕቲ እናተገበረ ከምዝኾነ ተሓቢሩ። ኣብቲ ዳህሳስ መፅናዕቲ ድማ ሕማም ፍረ ቡን ከምዝተወለዐን እቲ ሕማም ኣብ ዝተወለዐሎም ከባቢታት ዝተመሓየሹ ነቲ ሕማም ዝፃወሩ ኣዝርእቲ ዘይተጠቐሙ ሓረስቶት ንጉድኣት ከምዝተቓልዑን እቲ ኢንስቲትዩት ንፋና ብሮድካስቲንግ ኮርፖሬት ኣብ ዝለኣኾ መግለፂ ኣፍሊጡ፡፡
Agriculture,ኢትዮጵያ ንጅኑቲ ዘበርከተቶ ኣካል ሓምለዋይ ኣሰር ዝኾነ ፈልሲ ርክብ ክልቲአን ዝበለፀ ዘጠናኽር ከምዝኾነ ሚኒስትር ሕርሻ ጅቡቲ መሓመድ ኣዋሌ ገሊፆም። ጅቡቲ ካብ ኢትዮጵያ ኣብ ቀዳማይ ዙር ዝተበርከተላ 40 ሺሕ ፈልሲታት ምትካል ከምዝጀመረት እውን ኣብሪሆም፡፡ ኢትዮጵያ ጅቡቲ ሓዊሱ ንካልኦት ጎረባብቲ ሃገራት ኣካል ሓምለዋይ ኣሰር ምግባራ ምስጋና ኣቕሪቦም፡፡ ህዝቢታት ክልቲአን ሃገራት ኣሕዋት ኢዮም ዝበሉ እቶም ሚኒስትር፥ እቲ ዝተበርከተ ፈልሲ ታሪኻዊ ዝኾነ ርክብ ክልአን ሃገራት ዝበለፀ ከምዘጠናኽር ምግላፆም ግዘዜኢ ፀብፂቡ፡፡
Agriculture,ብብርኪ ሃገር ክሕረስ ካብ ዝግበኦ ተሓራሲ መሬት 98 ሚኢታዊ ተሓሪሱ ብኣዝርእቲ ከምዝተሸፈነ ሚኒስትር ሕርሻ ኣይተ ዑመር ሑሴን ገሊፆም። ካብ ቀንዲ ቀንዲ ዝራእቲ 382 ሚሊየን ኩንታል ፍርያት ክርከብ ኢዩ ዝብል ትፅቢት ከምዘሎ ኣብሪሆም። ንድርቂ ተቓላዕቲ ኢዮም ዝተብሃሉ ከባቢታት እውን ተስፋ ዝህብ ፍርያት ትፅቢት ከምዝግበር ተዛሪቦም፡፡ ኣብዚ ዓመት ብዝራእቲ ክሽፈን ካብ ዝግበኦ ሓፈሻዊ ተሓራሲ መሬት 98 ሚኢታዊ ብዝራእቲ ከምዝተሸፈነ ብምሕባር፥ ካብ ቀንዲ ቀንዲ ዝራእቲ ጥራሕ 382 ሚሊየን ኩንታል ምህርቲ ንምርካብ ከምዝተሃቀነ ገሊፆም። እቶም ሚኒስትር፥ ናይዚ ዓመት ቀረብ ምሩፅ ዘርኢ ምስ ዝሓለፈ ዓመት እንትነፃፀር 25 ሚኢታዊ ወሰኽ ከምዝነበሮ ኣብሪሆም።
Agriculture,ኣብ ኢትዮጵያ ጥንኩር ኢኮኖሚ ንምህናፅ ዘኽእሉ ስራሕቲ ከምዝስርሑ ምክትል ቀዳማይ ሚኒስትር  ሚኒስትር ጉዳያት ወፃኢን ኣይተ ደመቀ መኮንን ገሊፆም። ኣይተ ደመቀ መኮንን፣ ኣፈ ጉባኤታት ክልቲኦም ኣቢያተ ምኽሪን ሚኒስትራትን ዘካተተ ልኡኽ ኣብ ክልል ኦሮሚያ ዝተፈላለዩ ከባቢታት ዝርከቡ ዝራእቲ ሕርሻ ዑደት እናገበረ ይርከብ። ኣብቲ እዋን ዑደት ብኩታ ገጠም ዝተዘርአ ስርናይ፣ ምሸላ ባሕሪን፣ ዝተመሓየሹ ፍርያታት ኣቮካዶን ፓፓያን ከምኡ እውን ፍርያታት ኣዳጉራ ተዘዋዊሮም ተዓዚቦም። ኣይተ ደመቀ ኣብቲ እዋን ከምዝገለፁዎ፥ ኣብ ኢትዮጵያ ጥንኩር ኢኮኖሚ ንምህናፅ ዘኽእሉ ስራሕቲ ክስርሑ ኢዮም። “ጥንኩር ኢኮኖሚ ዝሃነፀት ሃገር ሓድነታን ብዙሕነታን ሓሊያ ክትቅፅል ትኽእል፣ ዝኾነ ኣካል ዘንቕንቖን ዘነቓንቖን ኣይኸውንን” ኢሎም። ህዝቢ ኢትዮጵያ ብትግሃትን መስዋእትነትን ኣቦታቱ ዝወረሶ ክብሪ ናፅነት ተቐባልነት ንኽህልዎ ዝሐሸ ኢኮኖሚ ምህናፅ ግድን ከምዝኾነ ኢሎም ኣይተ ደመቀ።
Agriculture,ብምክትል ቀዳማይ ሚኒስትርን ሚኒስትር ጉዳያት ወፃኢን ኣይተ ደመቀ መኮነን ዝምራሕ ልኡኽ ኣብ ክልል ኦሮሚያ ዘሎ ስራሕቲ ግብርና ይጉብኒ ኣሎ። ኣብቲ ጉብኚት ናይ ፌዴራልን ክልላትን መንግስቲ ላዕለዎት ሓለፍቲ ስራሕ ተሳቲፎም። ናይቲ ልኡክ ኣባላት ኣብ ኦሮሞ ክልል ምብራቕ ሽዋ ዞባ ወረዳ ኣደኣ ዝርከብ ደንካካ ጣቢያ ሕርሻ ጣፍ ክላስተር ዝጉብኒዩ ዘለዉ እንትኾኑ፥ እቲ ጉብኚት ፅባሕ ከምዝቕፅል ትፅቢት ይግበር ክብል ግዜኢ ዘጊቡ።
Agriculture,ፕሬዚደንት ሳህለወርቅ ዘውዴ ሎሚ መዓልቲ ኣብ ቤጂንግ ዝተጀመረ 2ይ ዓለም ለኸ ኮንፈረንስ ዘላቒ ትራንስፖርት መኽፈቲ መደረ ኣስሚዐን። እተን ፕሬዚዳንት ኣብ መደረአን፥ መሰረተ ልምዓት መገዲ ኣብ ሕርሻ ንዝተመስረተ ኢኮኖሚ ኢትዮጵያ ዓንዲ ሑቐን ቀንዲ ዛዕባ ልምዓትን ብምዃኑ፤ ኢትዮጵያ 11 ሚኢታዊ ዓመታዊ በጀታ ንፅገና መሰረተ ልምዓት መገዲ ከምዝሰለዐት ኣብሪሀን። እቲ ጉባኤ፥ ከም ኢትዮጵያ ወደብ ኣልቦ ንዝኾና ሃገራት ትኹረት ከምዝህብ ዘለወን ተስፋ ምግላፆን ካብ ቤት ፅሕፈት ፕሬዝዳንት ዝረኸብናዮ ሓበሬታ የረድእ።
Agriculture,ፍርያታውነት ሕርሻ ብምምሕያሽ ብምግቢ ባዕልና ንኽእለሉ እዋን ቀረባ ኢዩ ክብላ ከንቲባ ምምሕዳር ከተማ ኣዲስ ኣበባ ወይዘሮ ኣዳነች ኣቤቤ ገሊፀን። እተን ከንቲባ ኣብ ማሕበራዊ ገፀን ከምዝገለፀኦ፥ ሎሚ መዓልቲ ምስ ቀዳማይ ሚኒስትር ፌዴሬኢ ዶክተር ኣቢይ ኣሕመድ ከምኡ እውን ነበር ቀዳማይ ሚኒስትር ኣይተ ሃይለማርያም ደሳለኝ፣ ርእሰ ምምሕዳር ክልል ኦሮሚያ ኣይተ ሽመልስ ኣብዲሳን ካልኦት ላዕለዎት ሓለፍቲ ስራሕን ኣብ ዞባ ኣርሲ ወረዳ ሄጦሳ ብኹ ገጠም ዝለምዐ ዝራእቲ ስርናይ ተዓዚበን ኢየን። “ኣብቲ ዑደት ቅድሚ ሕዚ ንሕርሻ ዘይወዓሉ ከባቢታት ብምልማዕ ተስፋ ዝህብ ውፅኢት እናተመዝገበ ከምዝኾነ ተዓዚብና ኢና” ኢለን።
Agriculture,ቀዳማይ ሚኒስትር ኣቢይ ኣሕመድ ኣብ ዞባ ኣርሲ ወረዳ ሄጦሳ ኣብ ዝለምዐ ስርናይ ዑደት ይገብሩ ኣለዉ። ኣብቲ ዑደት፥ ነበር ቀዳማይ ሚኒስትር ሃይለማሪያም ደሳለይ፣ ርእስ ምምሕሰዳር ክልል ኦሮሚያ ኣይተ ሽመልስ ኣብዲሳን ካልኦት ርእሳነ ምምሕዳራት ክልላትን ላዕለወት ሓለፍቲ ስራሕ መንግስቲን ተረኺቦም። እቶም ቀዳማይ ሚኒስትር፥ ቅድመ ሐዚ ዘሕረሱ ግራውቲ ብምሕራስ ብኩታ ገጠም ብዝለምዕ ስርናይ ዓርስና ንምኽኣል ሰፋሕቲ ስራሕቲ ንሰርሕ ኣለና ኢሎም ኣብቲ ዑደት።
Agriculture,ብርእሰ ምምሕዳር ክልል ኦሮሚያ ብኣይተ ሽመልስ ኣብዲሳ ዝተመርሐ ልኡኽ ኣብ ወረዳ ዱግዳ ኣብ 10 ሄክታር መሬት ብክላስተር ኣብ ዝፈሪ ፍረ ፓፓዬ ዑደት ብምግባር ንሓረስቶት ኣበረታቲዑ። ከም ክልል ኦሮሚያ ኣብ 1 ሺሕን 200 ሄክታር መሬት ፍርያት ፍረ ፓፓዬ እናፈረየ ከምዝርከብ ምክትል ሓላፊ ቢሮ ሕርሻን ሃፍቲ ተፈጥሮን ኣይተ ጌቱ ገመቹ ተዛሪቦም፡፡ እቶም ሓረስቶት ብዙሕ ፍርያት የፍርዩ እምበር ብዘይግቡእ ኢዶም ብዘእትዉ ደለልቲ ኣብ ምትእስሳር ጥዑይ ዕዳጋ ማሕለኻ ከምዝኾኖምን ግቡእ ረብሓ ከምዘይረኸቡን ገሊፆም፡፡ ኣይተ ሽመልስ ኣብዲሳ፥ ምትእስሳር ሕጋዊ ንኽኸውን መንግስቲ ክልል ኦሮሚያ ምስ ምምሕዳር ከተማ ኣዲስ ኣበባ ብምዃን “ኦሮ ፍሬሽ” ዝበሃል ስርዓት ዕዳጋ፤ ሓረስታይን ዕዳጋን ዘራኸረብ ንምግባር እናተሰርሐ ከምዝርከብ ገሊፆም፡፡
Agriculture,ብርእሰ መምሕዳር ክልል ኦሮሚያ ኣይተ ሽመልስ ኣብዲሳ ዝተመርሐ ልኡኽ ኣብ ወረዳ ኣደኣ ዝተዘርአ ግራውቲ ኩታ ገጠም ጣፍ ጎብኒዮም። ኩታ ገጠም ሕርሻ መፍረያይነት ሓረስታይ ኣብ ምድንፋዕ ውፅኢት ምምፃእ ከምዝጀመረ እቶም ርእሰ ምምሕዳር። 193 ሓረስቶት ብማሕበር ብመውዳብ ኣብ 102 ሄክታር መሬት ዝዓረፈ ኩታ ገጠም ግራውቲ ዝራእቲ ጣፍ ኣብ ዓመት 4 ግዘ እናፍረዩ ከምዝኾኑ ኣብቲ እዋን ዑደት ተሓቢሩ።
Agriculture,ትልሚ ልምዓት “ፍኖተ ምዕባለ” ዓሰርተ ዓመት ንምዕዋት ግደ ኣባላት ባይቶ ወከልቲ ህዝቢ ዕዙዝ ከምዝኾነ ሚኒስትር ፕላንን ልምዓትን ዶክተር ፍጹም ኣሰፋ ገሊፀን። ሚኒስቴር ፕላንን ትልሚን ኣብ ዝቕፅሉ 1 ዓመታት ኢትዮጵያ ንምዕዋት ዘንበረቶ ትልሚ ኣመልኪቱ ምስ ኣባላት ባይቶ ወከልቲ ህዝቢ ተዛቲዩ። ካብ 2013 ዓ.ም 2022 ዓ.ም ዝሳለጥ ትልሚ ልምዓት “ፍኖተ ምዕባለ” ዓሰርተ ዓመት ተሰናዲኡ ኢዩ። ሚኒስትር ፕላንን ልምዓትን ዶክተር ፍጹም ኣሰፋ፥ ቅድም ክብሉ ዝተሰርሑ ኣፈፃፅማ ልምዓታት፣ እዋናዊ መመሓየሺ ሃገር በቆል ኢኮኖሚን ኣብ ቀፃሊ ዝትግበሩ ትልሚታት ልምዓትን ኣድላይነቶም ኣመልኪተን መብርሂ ሂበን። ኣብ መብርሂአን ድማ ቅድሚ 2013 ዓ.ም ኣብ ዝነበሩ ዓሰርተ ዓመታት ኢኮኖሚ ኢትዮጵያ ብማእኸላይ 9 ነጥቢ 2 ሚኢታዊ ዕቤት ከምዝተመዝገበ ተዛሪበን።
Agriculture,ኣብ ወርሒ ሓምለን ነሓሰን ካብ ወፃኢ ንግዲ 692 ሚሊየን ዶላር ኣሜሪካ ኣታዊ ከምዝተረኸበ ሚኒስቴር ንግዲን ኢንዱስትሪን ኣፍሊጡ፥ ኣብ ክልተ ኣዋርሕ እቲ ዝተትሓዘ በጀት ዓመት ዝተረኸበ ኣታዊ ብመንፅ ትልሚ ኣብ ፍርያት ሕርሻ ዝተሃቀነ 424 ሚሊየን ዶላር ኣሜሪካ ኣታዊ እንትኸውን፥ ዝተሳለጠ ድማ 502 ሚሊየን ዶላር ኢዩ ተባሂሉ፡፡ እዚ ድማ ካብ ዝተትሓዘ ሽቶ 118 ሚኢታዊ ምዕዋት ከምዝተኸኣለ ዘርኢ ኢዩ፡፡ ንግዲን ኢንዱስትሮን ካብ ዝከታተሎም ፍርያታት 82 ሚሊየን ዶላር ንምእካብ ተሓሲቡ 85 ሚሊየን ዶላር ብምርካብ ልዕሊ ትልሚ ከምዝተረኸበ ተሓቢሩ፡፡ ብኻሊእ መዳይ ዓውዲ መዓድን 119 ሚሊየን ዶላር ንምዕዋት ተሓሲቡ 88 ሚሊየን ዶላር ጥራሕ ከዕውት ክመዝኸኣለን ዝተሓተ ከምዝኾነን ካብቲ ሚኒስቴር ዝረኸብና ሓበሬታ የረድእ፡፡
Agriculture,መንግስቲ ደቡብ ኮሪያ ንዘበናዊ ማሽን መቆፃፀሪ ቆፎ ንህቢ ዝኸውን ንኒስቴር ሕርሻ ብሓገዝ ኣበርኪቱ። እቲ ማሽን ኣብ ልዕሊ ኣናህብ ዝኾነ ይኹ ሓደጋ እንተየስዐበ ዝባፅሐ መዓር ጥራሕ ካብ ቆፎ ንምውፃ ዝሕግዝ ኢዩ ተባሂሉ፡፡ ክብደት እቲ ማሽን ቀሊል ስለዝኾነ፥ ካብ ቦታ ናብ ቦታ ንምንቅስቓስን ንኣጠቓቕማ ምቹው ስለዝኾነ ዝኾነ መራብሒ ንህቢ ብቐሊሉ ክጥቀመሉ ከምዝኽእልን ተሓቢሩ፡፡ ንፈተነ ዝመፅ ማሽናት ናብ ማእኸል ምርምር ሆለታ፣ ማእኸል መሰልጠኒ መራብሒ ንህቢ ያዩን ሸካን ተላኢኹ ኣብቲ ዓውዲ ንዝተዋፈሩ ሰብ ሞያታት ብፈተነ ምስተረጋገፀ ደሓር ውልቀሰባት፣ ሰብ ሃፍቲን ማሕበራትን ገዚኦም ንኽጥቀሙሉ ክግበር ኢዩ ተባሂሉ፡፡ ኣብ ስነ-ስርዓት ርኽክብ ሚኒስትር ዲኤታ ሕርሻ ዶክተር ፍቅሩ ረጋሳን ተወከልቲ ደቡብ ኮሪያን ኣብ ዝተረኸቡሉ ከምዝተኻየደ ካብቲ ሚኒስቴር ዝረኸብናዮ ሓበሬታ የረድእ፡፡
Agriculture,ብርእሰ ምምሕዳር ክልል ኦሮሚያ ኣይተ ሽመልስ ኣብዲሳ ዝተመርሐ ላዕለዎት ልኡኽ ፌዴራልን ክልል ኦሮሚያን ናብ ጅግጅጋ ኣቲዩ። ኣብቲ ብኣይተ ሽመልስ ዝተመርሐ ልኡኽ፥ ሚኒስትር ሕርሻ ኣይ ዑመር ሑሴን፣ ኣፈ ጉባኤ ቤት ምኽሪ ክልል ኦሮሚያ ሰዓዳ ኣብዱራህማን ከምኡ እውን ካልኦት ኣመራርሓታት ዘካተተ ኢዩ። እቲ ልኡኽ ኣብ ከተማ ጅግጅጋ እንትበፅሕ ርእሰ ምምሕዳር ክልል ሶማሌ ኣይተ ሙስጠፌ መሓመድ፣ ምክትል ርእሰ ምምሕዳር ኣይተ ኢብራሂም ዑስማን ሓዊሱ ላዕለዎት ሓለፍቲ ስራሕን ዓበይቲ ዓዲን ኣቀባብላ ከምዝገበሩሉ ካብ መራኸቢ ሓፋሽ እቲ ክልል ዝረኸብናዮ ሓበሬታ የረድእ።
Agriculture,ኣብ ክልል ኦሮሚያ ንፈለማ እዋን ፍርያት ኣቦካዶ ናብ ዕዳጋ ወፃኢ ምቕራብ ከምዝጅመር ተገሊፁ። ንሓረስቶት ኣፍረይቲ ኣቦካዶን ኣስተዋፅኦ ንዝገበሩ ኣካላትን መርሃ ግብሪ ምሃብ ኣፍልጦ ተኻይዱ፡፡ ኣብቲ መርሃ ግብሪ ሚኒስትር ሕርሻ ኣይተ ዑመር ሑሴንን ምርእሰ ምምሕዳር ክልል ኦሮሚያ ኣይተ ሽመልስ ኣብዲሳን ከምኡ እውን ላዕለዎት ኣመራርሓታት እቲ ክልል ተረኺቦም፡፡ ኣብዚ ዓመት 16 ቶን ፍርያት ኣቦካዶ ናብ ወፃኢ ዕዳጋ ከምዝቐርብ ተሓቢሩ፡፡ ንወረዳ ወረባቦ ተዋስን ወረዳ ክልል ዓፋር ኣብ ዝኮነት ጭፍራ ዕስለ ኣምበጣ ከምዝተርኣየ ምክትል ሓላፊ ቤት ፅሕፈት ልምዓት ሕርሻ ወረባቦ  የአንበጣ መንጋ የወረባቦ ኣይተ ማኣዝ መሓመድ ኣፍሊጦም። እቲ ዕስለ ኣምበጣ ምስ ክልል ዓፋር ዝዋሰና ከባቢታት ደቡብ ወሎ ብፍላይ ናብ ወረባቦ ቅድሚ ምእታዉ ኣብ ዘለዎ ንኅጠፍእ ኩሉ ኣካል ርብርብ ንኽገብር ኣተሓሳሲቦም፡፡ እቶም ምክትል ሓላፊ፥ እቲ ዕስለ ናብቲ ከባቢ ከየኣቱ ምስ መንግስቲ ፌዴራል ብምትሕብባር እናተሰርሐ ምዃኑ ብምግላፅ ሓረስቶት ከባቢኦም ክሕልዉ ከምዝግባእ ገሊፆም፡፡
Agriculture,ኣብ መመሓየሺ ሃገር በቆል ኢኮኖሚ ዝተቐመጡ ኣንፈታት ብስለት ብዝተመልኦ ኣካይዳ እናተተግበሩ ከምዝኾኑ ሚኒስትር ዲኤታ ገንዘብ ዶክተር ኢዮብ ተካሊኝ ገሊፆም። ዶክተር ኢዮብ እዚ ዝበሉ፥ እናተተግበረ ኣብ ዝርከብ ምምሕያሽ ሃገር በቆል ኢኮኖሚ፣ ኢንቨስትመንትን ምቹውነት ኢትዮጵያን ኣመልኪቱ ስልጠና ንሰራሕተኛታት፣ ኣምባሳደራት፣ ዲፕሎማሰኛታት፣ ተፀዋዕቲ ትካላት፣ ቤት ዕዮ ጉዳያት ወፃኢ ካብ ሚኒስቴር ሰራዊት ምክልኻልን ዝተፈላለዩ ተፀዋዕቲ ትካላትን ንዝተወቅፃእፅኡ ሰብ ሞያታት መብርሂ ኣብ ዝተውሃበሉ እዋን ኢዩ፡፡ በዓል ሞያ ቁጠባ ኣይተ ዘመዴነህ ንጋቱ፥ ኢንቨስትመንትን ምቹው ኩነታት ኢትዮጵያን ኣመልኪቶም ንሰልጠንቲ ቀጥታ ኢንቨስትመንት ናብ ኢትዮጵያ ንኸኣትዉ ዝገብሩሉ መገዲ ምስ ጭቡጥ ዓለም ለኸ ተሞክሮ ኣተሓሒዞም ኣቕሪቦም፡፡ ዶክተር ኢዮብ ኣብ መመሓየሺ ሃገር በቆል ኢኮኖሚ፤ ንሕርሻ፣ ዓውዲ ምፍራይ፣ መዓድን፣ ቱሪዝምን ኣይሲቲን ትኹረት ሂቡ እናሰርሐ ከምዝርከብ ገሊፆም፡፡
Agriculture,ማሕበራት ሕብረት ስራሕ ሸመትቲ ኣብ በዓል ሓዱሽ ዓመት ልዕሊ 201 ሚሊየን ብር ዕድጊት ከምዝፈፀሙ ኤጀንሲ ሕብረት ስራሕ ማሕበራት ኣዲስ ኣበባ ኣፍሊጡ። እተን ሕበረት ስራሕ ማሕበራት ኣብ ክልላት ምስ ዝርከባ አንዱስትሪታት ሕሻ ብዝተፈጠረሎም ቀጥታ ምትእስሳር ዕዳጋ ንሕብረተሰብ ብተመጣጣኒ ዋጋ ፍርያት ንኸቕርቡ ከምዝተገበረ ዳይሬክተር ኮሙዩኒኬሽን ኣይተ ጥላሁን ጌታቸው ገሊፆም። በዚ ድማ 95 ሚሊየን ብር ፍርያት ሕርሻ፣ 9 ሚሊየን እንስሳትን ውፅኢት እንስሳን፤ 97 ሚሊየን ብር ዘውፅኡ ፍርያታት ኢንዱስትሪ ድማ ካብ ኣፍረይቲ ኢንዱስትሪታት ቀጥታ ምትእስሳር ዕዳጋ ብምፍጣር ናህሪ ዕዳጋ ብምንካይ ኣብ ትሕቲ እቶም ማሕበራት ዘለዉ ኣባላቶምን ንሕብረተሰብ ከምዘቕረቡ ተዛሪቦም።
Agriculture,መርሃ ግብሪ ሓምለዋይ ኣሰር ”ንዑ ንኢትዮጵያን ንኽደና” ሰብ ሞያ ኪነ-ጥበብ፣ ኣትሌታትን ፍሉጣት ውልቀሰባትን ኣብ ዝተረኸቡሉ ኣብ ከተማ ቢሾፍቱ ተኻይዱ። እቲ መርሃ ግብሪ፥ ብኣሰናዳእነት ሚኒስትር ሕርሻ፣ ኮሚሽን ከባቢ ኣየርን ንብረት ኣየርን፣ በዓል መዚ ልምዓት ተፋሰሳት፣ ምምሕዳር ከተማ ቢሾፍቱ፣ ትካል ሓበሬታ ትራንስፎርሜሽንን ሙዚቃን ከምኡ እውን ብፕሮዳክሽን ምዕራፍ ዝተኻየደ ኢዩ፡፡ ከንቲባ ምምሕዳር ከተማ ቢሾፍቱ ኣለምፀሃይ ሽፈራው፥ ኢትዮጵያ ብሓድነትን ምትሕብባርን ህዝባ ናብ ብራኸ ምዕባለ ንኽትበፅሕ ካብ ኩሉ ትፅቢት ዝግበር ስራሕ ከምዝኾነ ብምግላፅ ሓምለዋይ ኣሰር ንምንባር ኣብቲ መርሃ ግብሪ ንዝተረኸቡ ኣመስጊነን።
Agriculture,ኣብ ዝሓለፉ ሰለስተ ዓማውቲ ዘሳለጥናዮም ስራሕቲ ሕርሻ እንተደጊምናዮ መፃኢ ግዘ ሓምለዋይን ውሕስና ምገቢ ነረጋግፀሉን እዋን ክኸውን ኢዩ ክብሉ ቀዳማይ ሚኒስትር ኣቢይ ኣቢይ ኣሕመድ ገሊፆም። እቶም ቀዳማይ ኣብ ማሕበራዊ ሚዲያ ፌስቡክ ገፆም ከምዝገለፁዎ፥ ቅድሚ ሕዚ ዘሳለጥናዮም ምዕራፋት ፍርያታውነት ሕርሻ ብዕፅፊ እንተደጊምናዮም፣ መፃኢ እዋን ሓምለዋይን ውሕስና ምግቢና ነረጋግፀሉን እዋን ክኽውን ኢዩ።
Agriculture,ኣብ ክልል ኦሮሚያ ኣብ ሓንቲ ፀሓይ ሓምለዋይ ኣሰር ንይ ምንባር መርሃግብሪ ተኻይዱ። ኣብ ዝተፈላለዩ ከባቢታት እቲ ክልል መርሃ ግብሪ ተኸላ ፈልሲ ዝተፈላለዩ ክፋላት ሕብረተሰብ ተሳቲፎም፡፡ ሎሚ መዓልቲ እውን ኣብ ሓንቲ ፀሓይ 350 ሚሊየን ፈልሲታት ንምትካል ተሓሲቡ 392 ሚሊየን ፈልሲታት ከምዝተተኸሉ ቢሮ ሕርሻ እቲ ክልል ኣፍሊጡ፡፡ ኣብዚ ዓመት 4 ነጥቢ 5 ቢሊየን ፈልሲታት ብብርኪ ክልል ንምትካል ከምዝተሃቀነ ዝተገለፀ እንትኸውን፥ ካብ ሞንጎ ዝትከሉ ፈልሲታት ንዱር፣ ንመኖን ምግቢን ዝውዕሉ ከምኡ እውን ንዝተፈላለዩ ኣገልግሎታት ዝውዕል ኣርቃይ ከምዝትከል ተሓቢሩ።
Agriculture,ኣብ ክልል ቤኒንሻንጉል ጉሙዝ ኣብ ሓንቲ ፀሓይ 7 ሚሊየን ፈልሲታት ንምትካል ዘኽእል ምድላው ከምዝተገበረ ቢሮ ሕርሻን ሃፍቲ ተፈጥሮን እቲ ክልል ኣፍሊጡ። ኣብ ክልል ቤኒንሻንጉል ዝካየድ 3ይ ዙር መርሃ ግብሪ ሓምለዋይ ኣሰር፥ ሚኒስትራት፣ ላዕለዋት ኣመራርሓታት እቲ ክልል፣ ክልላት ኣምሓራን ኦሮሚያን ኣብ ዝተረኸቡሉ ኣብ ወረዳ ኣሶሳ 2 ሓምለ 2013 ዓ.ም ብዕሊ ከምዝተጀመረ ይፍለጥ። “ንኢትዮጵያ ንኽደና” ብዝብል መሪሕ ሓሳብ ኣብ ዝሳለጥ ሳልሳይ ዙር መርሃ ግብሪ ሓምለዋይ ኣሰር፥ 72 ሚሊየን ፈልሲታት ንምትካል ትልሚ ከምዝተትሓዘ እቲ ቢሮ ገሊፁ፡፡ ኣብቲ ክልል ቀፃሊ ሓሙስ 8 ሓምለ 2013 ዓ.ም ኣብ ሓንቲ ፀሓይ ጥራሕ 7 ሚሊየን ንምትካል ምድላው ከምዝተገበረ እውን ተሓቢሩ፡፡ ሕብረተሰብ ኣብቲ መርሃ ግብሪ ተረኺቡ ሓምለዋይ ኣሰሩ ንኸዕርፍ እቲ ቢሮ ፃውዒት ምቕራቡ ካብ ቤት ፅሕፈት ጉዳያት ኮሙዩኒኬሽን መንግስቲ እቲ ክልል ዝረኸብናዮ ሓበሬታ የረድእ፡፡
Agriculture,ብሰኑይ ካብ ኣባላት ባይቶ ወከልቲ ህዝቢ ንዝቐረበሉ ሕቶታት መብርሂ ዝሃበ ቀዳማይ ሚኒስትር ኣብዪ ኣሕመድ፡ ወራር ዕስለ ኣንበጣ ኣብ 240 ወረዳታት እታ ሃገር ከም ዝተራእየ ተዛሪቡ ነይሩ። እቶም እቲ ዕስለ ዝወረሮም ከባቢታት ድማ ክልላት ትግራይ፣ ኣምሓራ፣ ኦሮምያ፣ ዓፋርን ምምሕዳር ከተማ ድሬዳዋን ከም ዝኾኑ ብምግላጽ፡ ካብቶም 240 ወረዳታት ድማ ኣብ 705 ጣብያታት ጥራሕ ጉድኣት ከም ዘብጸሐ ተዛሪቡ። ኣብቶም ዝተጠቐሱ ከባቢታት ብድምር 4 ሚልዮን ሄክታር መሬት ከም ዝተሓረሰን፡ ካብዚ ኣስታት 420 ሽሕ ሄክታር ጉድኣት ከም ዝበጽሖ'ዩ ቀዳማይ ሚኒስትር ኣብዪ ኣሕመድ ገሊጹ። ብተወሳኺ ካብ ወጻኢ ኬሚካል ዝነጽጋ ነፈርትን ድሮናትን (ሰብ ኣልባ ነፈርትን) ናብ ውሽጢ ሃገር ንምእታው ጻዕሪ ይግበር ከም ዘሎን እንተኾነ እቲ መስርሕ ቀሊል ከም ዘይኮነ እውን ተዛሪቡ።
Agriculture,ኣብ ክልል ትግራይ፡ ብኣንፈት ወጀራት ናብ እንደርታን ከባቢ መቐለን ንዝመፅአ ዕስለ ኣንበጣ ንምምካት ሓይልታት ፍሉይ ሓይሊ ክልልን ሰራዊት ፈደራልን ኣብ ኣሸጎዳ ብሓባር ክሰርሑ ተራእዮም። እቶም ኣብቲ ወፍሪ ዝተሳተፉ ኣባላት ሰራዊት ምክልኻል ሃገር፡ ኣካል ናይቲ ኣብ ሰሜናዊ ዶብ ኢትዮጵያ ዓሪዱ ዝርከብ 'ሰሜን እዝ' እዮም። ኣብ ኵሓ ዝነበሩ ኣባላት ፍሉይ ሓይሊ ፖሊስ ትግራይ ብወገኖም፡ ብኣይስዙን ሲኖትራክን ተሳፊሮም ናብ ጣብያ ዳንዴራ ቁሸት ኣሸጎዳ ብምኻድ ነቲ ወራር ንምምካት ኣብ ጎኒ ሓረስቶት ከምዝተሰለፉ፡ ኣብቲ ቦታ ዝነበረ ሪፖርተር ቢቢሲ ጸብጺቡ። ኣብቲ ከባቢ ዝርከብ፡ ዝበዝሕ ዘራእቲ ስርናይ ስገ: ብርስንን ነቒፁ ምዕፃድ ዝተጀመረ እንትኾን፡ ብፍላይ ጣፍ ግን ገና ኣብ ብርኪ ምፍራይ ይርከብ።
Agriculture,ኣብ ዝተፈላለያ ሃገራት ወጻኢ ዝነብሩ ኤርትራውያን ነቲ ብወራር ዕስለ ኣምበጣ ኣብ ትግራይ የጋጥም ዘሎ ሃስያ ንሓረስቶት ትግራይ ንምሕጋዝ ብጎፈንድሚ ገንዘብ የተኣኻኽቡ ኣለዉ። ኣብ ትግራይ ዝርከቡ ኤርትራውያን መናእሰይ ድማ፡ ናብተን ዕስለ ኣምበጣ ዝኣተወለን ከባብታት ብምኻድ ደገፎም ገሊጾም። ቅድሚ ሕጂ’ውን ኣብ ሞንጎ ኤርትራን ኢትዮጵያን ብፍላይ ድማ ኤርትራን ትግራይን ዝነበረ ኩነታት ናብ ንቡር ንምምላስ፣ ወጥሪ ንምህዳእን፣ “እቲ ተፈጢሩ ዝጸንሐ ናይ ጽልኢ ፕሮፖጋንዳ ንምስዓር ዝተፈላለየ ጻዕሪ ክንገብር ጸናሕና ኢና” ዝብል ተቐማጢ ሃገረ ስዊዘርላንድ ኤርትራዊ የማነ ዮውሃንስ እዩ። “ሕጂ ድማ ውሑዳት ሰባት ኮይንና ዝክኣለና ኣኪብና ነቲ ዕስለ ኣንበጣ ንምምካት ዝኸዱ መናእሰይ ንምሕጋዝ ገለ ንግበር ብዝብል’ኳ እንተጀመርናዮ፡ ካብ ትጽቢትና ወጻኢ ሰብ እጃሙ ከወፊ ጀሚሩ” ብምባል ነቲ ብጎፈንድ-ሚ ዝገብሩዎ ዘለው ምትእኽኻብ ገንዘብ ኣብሪሁ።
Agriculture,"የማናይ ኢድ ኩባንያ ጉግል ዝኾነ ኣልፋቤት ኣብ ተሓራሳይ መሬት ብምውፋር ኩነታት ነፍሲ ወከፍ ዘራእቲ ዝከታተሉን ህይወት ሓረስቶት ዘዘምኑን ሮቦታት ወግዓዊ ገይሩ። እዞም ሮቦታት ኣብ ላዕሊ ኮይኖም ክከታተሉ ዝኽእሉ ኮይኖም፡ ኩነታት ተፈጥሮኣዊ ዕብየት እቶም ኣትኽልቲ ብዘይጻባእ መልክዑ ስርሖም ክሰርሑ ዝኽእሉ'ዮም። እቲ ኩባንያ ከም ዝበሎ፡ ቀንዲ ዕላማ እዞም ሮቦታት ብዛዕባ እቶም ኣትኽልቲ እኹልን ዘተኣማምንን መረዳእታ ምእካብ እዩ። ሓላፊ እቲ ፕሮጀክት ኤሊየት ግራንት ""እዞም ሮቦታት ዓውዲ ሕርሻ ብምዝማን ንመጻኢ ዝህልወና ኣነባብራ ዘመናዊ ክኸውን ከም ዝገብሩ ንኣምን"" ኢሉ።"
Agriculture,ካብ ዝሓለፈ ሰሙን ጀሚሩ ናብ ወረዳታት ዞባ ደቡብ ትግራይ ዝኣተወ ሓያል ዕስለ ኣንበጣ፡ ኣብ ልዕሊ ዘራእትን እጽዋትን ዘውርዶ ሃስያ ከቢድ ኮይኑ'ሎ። ኣብቲ ከባቢ ጸሓይ ክሳብ እትዓርብ ብርቱዕ ድምጺ ጥሩምባ፣ ርችት፣ ጭጉራፍን ካልእ ድምጺ ዘውጽኡ ነገራትን ልዕሊ ዝኾነ ነገር እዩ ዝስማዕ። ንዓመት መመላእታ ክሓርሱን ከለሳልሱን ጸኒሖም ማለፊያ ምህርቲ ክሓፍሱ ሃንቀው ዝብሉ ዝነበሩ ገባራት፡ ኣብ ልዕሊኦም ኲናት ምስ ዝኸፈተ ሓያል ዕስለ ኣንበጣ ክገታገቱ ሳእኖም ካብ እግሮም ከይወጽአ፣ ዝደረቡዎ ዓለባ'ውን ካብ ዝባኖም ከይወረደ ንልዕሊ ክልተ ወርሒ በረኻ ሰፊሮም።
Agriculture,ኣብ ክልል ኦሮምያ፡ ዞባ ምብራቕ ሃረርጌ ንዝተኸሰተ ወራር ዕስለ ኣንበጣ ንምክልኻል መድሃኒት (ኬሚካል) ኣብ ምንጻግ ዝነበረት ንእሽቶ ነፋሪት ሎሚ ከምዝወደቐት ተገሊጹ፡፡ እታ ነፋሪት ሎሚ ከባቢ ሰዓት ሽዱሽተ፡ መድሃኒት ንምንጻግ እናዞረት እንከላ ኣብ ቀበሌ ጊዲያ በሃ ከምዝወደቐት ኣመሓዳሪ ወረዳ ጃርሶ ኣቶ ዓብዱልቃድር ደዚ ንቢቢሲ ተዛሪቡ፡፡ ዕስለ ኣንበጣ ኣብታ ቀበሌ ካብ ዝኣቱ ራብዓይ መዓልቱ ከምዘቑጸረን ሓያል ዕንወት የውርድ ከምዝሎን ዝገለጸ እቲ ኣመሓዳሪ፡ እታ ነፋሪት ጸረ ኣንጣ ኬሚካል ንምንጻግ ምስመጸት እቲ ሓደጋ ከምዘጓነፈ ገሊጹ፡፡
Agriculture,ኣብዚ ሰሙን ንዝሓለፉ ሸውዓተ ዓመታት ፕሬዝደንት ዩኒቨርሲቲ መቐለ ዝነበረ ፕሮፌሰር ክንደያ ገብረህይወት ካብ መዝነቱ ከም ዝተላዕለ ይፍለጥ። ነዚ ስዒቡ፡ ካብ ላዕለዎት ኣመራርሓ እቲ ዩኒቨርሲቲ ሓንቲ ዝኾነት ተመራማሪት ሕርሻ ፕሮፌሰር ፈቴን ኣባይ ግዚያዊት ፕሬዝደንት እቲ ዩኒቨርሲቲ ኮይና ተሸይማ። ፕሮፌሰር ፈቴን ኣባይ፡ ኣብቲ ዩኒቨርሲቲ በዚ መዓርግ ዝበጽሐት ፈላመይቲ ጓል ኣንስተይቲ ኮይና ብብዙሕ ኣካዳምያዊ ዓወታት እትፍለጥ ጠንካራ ጓል ኣንስተይቲ'ያ። ንምዃኑ ፕሮፌሰር ፈቴን መን'ያ?፤ ሓጺር ድሕረ ባይታ ክንነግረኩም።
Agriculture,ሚኒስትሪ ሕርሻ ኤርትራ፡ ኣብ ዞባ ጋሽባርካ ኣብ ገማግም ሩባታት ዝነጥፉ ሓረስቶት ጥንቃቐታት ክገብሩ ተማሕጺኑ። እቲ ሚኒስትሪ፡ ምስ ህሉው ብርቱዕ ክራማት ተታሓሒዙ ሓረስቶት ዞባ ጋሽ ባርካ ክጥንቀቁ ከም ዝተመሓጸነ ሚኒስተር ዜና ኣቶ የማነ ገብረመስቀል ብትዊትር ሎሚ ሓቢሩ። ኣብ ዞባ ጋሽባርካ ዝነጥፉ ሓረስቶት ነቲ ብሚኒስትሪ ሕርሻ ዝተወሃበ መምርሒታት ከኽብሩ ከም ዝግባእ ዝሓበረ እቲ መጸዋዕታ፡ ሓረስቶት ንሓይሊ ንፋስ ዝዕንቅፉ ኣግራብ ክተኽሉን ግራቶም ካብ ገምገም ሩባ ክህልዎ ዝግባእ ርሕቐት ብምሕላው ካብ ብዕልቅልቅ ዝስዕብ ምብሑጓግ መሬትን ዕንወት ዘራእትን ክጥንቀቑ ኣዘኻኺሩ።
Agriculture,ሃገረ ዙምባብዌ ነቶም ኣብታ ሃገር ዝነበሩ መሬቶም ብመንግስቲ ዝተመንዝዑ ጸዓዱ ሓረስቶት 3.5 ቢልዮን ዶላር ክተክሕስ ተሰማሚዓ። እታ ሃገር ኣብዚ እዋን ሕጽረት ናይ ወጻኢ ሸርፊ ስለዘለዋ፡ ነቶም ጸዓዱ ሓረስቶት ኣብ ዝተናወሐ ግዜ ብመልክዕ ‘ቦንድ’ ከምእትኸፍሎም’ውን ኣፍሊጣ ኣላ። ማሕበር ሓረስቶት እታ ሃገር እውን ነቲ ናይ መንግስቲ ሓሳብ ብምቕባል እቲ ካሕሳ ኣብ ክንዲ ብመሬት ዝኸውን ብመሳርሕታት ሕርሻን ንሕርሻ ዘገልግሉ ትሕተ ቅርጽን ክኸውን ተሰማሚዑ ኣሎ። ፕረዚደንት ዙምባብዌ ነበር ሮበርት ሙጋበ ኣብ ስልጣን ኣብ ዝነበረሉ ን 4500 ጸዓዱ ሓረስቶት መሬቶም ብምምንዛዕ፡ ነቲ መሬት ን 300 ሽሕ ጸለምቲ ሓረስቶት ከምዝዓደሎ ዝዝከር እዩ።
Agriculture,ኣንበጣ ዝኾነ ዓይነት ድምጺ ዘይሰምዕ፣ ኣብ ጸልማት ከይተረፈ ዝበልዕ፣ ቑሪ ዝኽእል እንተዝኸውን ነይሩ፡ ብቐሊሉ ምብራር ኣይምተኽኣለን፡ ይብሉ ኣብ ትግራይ ብተበግስኦም ኣብ መኸተ እቲ ዕስለ ተዋፊሮም ዝነበሩ መናእሰይ። 'ኣንበጣ ዝኾነ ዓይነት ድምጺ ዝሰምዕ ባልዕ ምዃኑ ቐልጢፍና ንክነባርሮ ዓብዪ ዕድል ነይሩ' ክብሉ'ውንብል ተዘክርኦም ይዛረቡ። ነዚ ብክልል ዓፋር ኣቢሉ ናብ ትግራይ ዝኣተወ ዕስለ ኣንበጣ በረኻ ካብ ዝዓረፈሎም ከባቢታት ማእኸላይ ዞባ፣ ምብራቕ፣ ደቡብ ምብራቕን ካልኦትን ንምብራር ኣብ ዝተገብረ ፍሉይ ሓይሊ ትግራይን መናእሰይን ዝርከቡዎ ወፍሪ፡ ካብ መዐሸጊ ዝስተ ማይ ክሳብ ርችት፣ ሳክስፎንን ካልኦት ድምጺ ዘውጽኡ ዘበሉ ከባቢያዊ ናውታት ኣብ ጥቕሚ ክውዕል ተዓዚብና።
Agriculture,"ኣብ ዝሓለፈ ሰሙን ዓርቢ፡ ካብ ሰማይ ወሪዱ ዝተብሃለ ሓዊ፡ ኣብ ዞባ ከምባታ ጠምባሮ፡ ወረዳ ጠምባሮ ኣብ ዝርከባ ኣርባዕተ ቀበሌታት 30 ሳዕሪ ዝተኸደኑ ገዛውቲ ከምዘቃጸለ፡ ሓላፊ ውድብ ብልጽግና እቲ ወረዳ ኣይተ ደጀኔ ለመንቾ ንቢቢሲ ተዛሪቡ። እቲ ሓላፊ፡ ብዛዕባ እቲ ክስተት ሰሚዑ ናብቲ ከባቢ ኣብ ዝኸደሉ እዋን እቲ ሓዊ ካብ ሰማይ ከምዝወረደን፡ ካብቲ ዝቃጸል ገዛውቲ ኣቑሑት ንምውጻእ ግን ከምዘይተጸገሙ ከምዝተዛረብዎ ገሊጹ። ""ገዛውቲ እናተቓጸሉ ሰብ ንብረት ከውጽእ እንትፍትን ከምዘየቃጽል፡ ብማይ ከጥፍኡዎ እንትፍትኑ ግን ገዲዱ ከምዝነድድ ነጊሮምና"" ኢሉ። ""ብኣንጻሩ ናብ ፈጣሪ ጸሎት እንትንገብር ግን እቲ ሓዊ ይንክይ ነይሩ"" ከምዝበልዎ እውን ኣይተ ደጀኔ ገሊጹ።"
Agriculture,ኣብ ካልኣይ ኩናት ዓለም እንግሊዝ ንጥልያን ስዒሩ ኣብ ኤርትራ ምስ ኣተወ፡ ቍጠባ ሃገር ካብቲ ዝነበሮ ንታሕቲ ኣንቈልቈለ፣ ህዝቢ ድሕሪ ስዕረት ጥልያን ክርህዎን ክሓልፈሉን እኳ እንተተጸበየ ጥሜትን ዕርቃንን ኣጋጠመ፤ ህዝቢ ከኣ መሊሱ ከፍኦን ጨነቖን። ብዙሓት ኣብ ትካላትን ፋብሪካታትን ጥልያን ተቘጺሮም ዝሰርሑ ዝነበሩ በርጌስን ዓሳክር ጣልያንን ካብ ስርሖም ተመዛበሉ። ዓሌታውን ፋሺሽታውን ጥልያን ተሳዒሩ ከምቲ ኢንግሊዝያውያን ብመንሹራቶም ዝተመጻብዑዎ ህዝቢ ኤርትራ ናጽነቱ ተጎናጺፉ ሰላምን ቅሳነትን ክረክብ ይጽበ እኳ እንተነበረ እቶም ሰብ መብጽዓ ኣብ ቃሎም ኣይነበሩን።
Agriculture,"ቢቢሲ ኣብ ርክብ ህዝብታት ኢትዮጵያን ኤርትራን ዘተኮረ ሰነዳዊ ፊልም የሰናድእ ኣሎ:: ኣባል ናብቲ ዋኒን ዝወፈሩ ጉጅለ ጋዜጠኛታት ቢቢሲ ዝኾነ፡ ግርማይ ገብሩ: ኣብ ከባቢ ዘላምበሳ: ንቀውዕን ተዛመድቲ ጉዳያትን ዘንጸባርቑ ስእልታት ልኢኹልና'ሎ:: ከም ሓያሎ ኣብ ምምዕባል ዝርከባ ሃገራት ኤርትራ ኣብ እቶት ሕርሻ ካብ ዝምርኮሳ ሃገራት ሓንቲ ኢያ። ልዕሊ 80% ህዝባ ብሕርሻ ስለዝነብር፡ ሕርሻ ዓንዲ ሕቖ ህላዌኣ እዩ። ከምኡ ስለዝኾነ ከኣ'ዩ መንግስቲ ኤርትራ፡ ብኹሉ ዓቕሙ ጥብ ዝበለት ማይ ንከዋህልል ዲጋታትን ራህያታትን ኣብ ምህናጽ ዝነጥፍ ዘሎ። ክሳብ እቲ ተዋህሊሉ ዘሎ ሃብቲ ማይ ብዘበናዊ ኣገባብ ኣብ ሕርሻ ዝውዕል ካብ ዝናብ ክረምቲ ዝጽበዩ ሓረስቶት ኤርትራ ""ሰኣን ሓንቲ ማይን ብሰንኪ ሓንቲ ማይን"" እናበሉ ክነብሩ ግድን እዩ። ሓንቲ ዝናብ ምህርቲ ከሰስንን ከማስንን ልዑል ተኽእሎ ስለዘለዎ ከኣ እዮም መምስ ዘጋጠሞም ኩነታት ነታ ዘረባ ዝደጋግሙዋ።"
Agriculture,እቲ ኣብ ዝተፈላለዩ ከባቢታት ኢትዮጵያ ዝተራእየ ወራር ኣንበጣ ምድረበዳ ናብ ኤርትራ ክሰግር ከም ዝኽእል፡ ውድብ መግብን ሕርሻን ሕቡራት ሃገራት (FAO) ኣጠንቂቑ። ኣብ ክልላት ትግራይ፡ ኣምሓራ፡ ኦሮሚያን ሶማልያን ዝተራእየ ኣንበጣ ምድረበዳ፡ ኣብ ሕርሻታት ከቢድ ጉድኣት ከም ዘወርደ ተገሊጹ። ኣብ ክልል ኣምሓራ ጥራሕ ኣብ 100 ሄክታር ዝነበረ ዘርኢ ጣፍ ምሉእ ብምሉእ በሪሱ'ዩ።
Agriculture,ኣብ ከተማ መቐለ ዝርክቡ ሰራሕተኛታት መንግስቲ፡ ተምሃሮን ፍሉይ ሓይሊ ፖሊስ ትግራይን ነቲ ኣብ መቐለ ከባቢ መሰቦ ዝዓረፈ ኣንበጣ ይከላኸሉ ኣለዉ። ኣብ መሰቦ ዝባን ሓሪና ዘሎ ዝነቐፀ ኣእኻል ከይጥቃዕ ጥንቃቐ ይግበር'ሎ። መድሓኒት ትነፅግ ኣውሮፕላን ኣብ መቐለ መዕርፎ ነፈርቲ ኣሉላ ኣባነጋ ከምእትርከብ ዝገለፁ ሓላፊ ርክብ ህዝቢ ቢሮ ሕርሻን ልምዓት ገጠርን ትግራይ ኣይተ ሚክኤለ ምሩፅ: መድሓኒት ኣብ ዘራእቲ ንምንፃግ ኣብ ልዕሊ ሰብን ጥሪትን ሓደጋ ከየብፅሕ ተሰጊኡ'ሎ ኢሎም።
Agriculture,እቲ ካብ ዕለት 13 ጥቅምቲ ጀሚሩ ካብ ክልል ዓፋር ሰጊሩ ኣብ ገለ ጣብያታት ዝተርአየ ዕስለ ኣንበጣ፡ ሎሚ ድማ ኣብ ክልል ትግራይ ኣብ ራያ ዓዘቦን ሕንጣሎ ወጀራትን ሓደሽቲ ዕስለ ከም ዝተወሰኽዎ ተገሊጹ። መናእሰይ ሎማዓልቲ ናብቲ ከባቢ ዘሚቶም ይከላኸሉ ኣለዉ። ካብ 18 ጣብያታት እታ ወረዳ፡ እተን ሸውዓተ ግዳይ'ቲ ወራር ከምዝኾና ምፍላጥ ተኻኢሉ። ደገፍቲ ክለብ ኩዕሶ እግሪ ሰብዓ እንደርታን ሲቪላዊ ማሕበረሰብ ሰብ-ሕድሪን ከምኡ'ውን ገለ ነጠፍቲ ማሕበራዊ ሚድያ ብዝገበሩዎ ጎስጓስ፡ እቶም መናእሰይ ሎሚ ንጎሆ ብሸውዓተ መኪና ናብ ወጀራት ዒስራ ዓዲ ከምዝተንቀሳቐሱ፡ ካብ መንጎ እቶም መተሓባበርቲ ሓደ ዝኾነ ሃብቶም በርሀ ንቢቢሲ ኣረዲኡ።
Agriculture,ኣብ ዞባ ደቡብ ትግራይ ወረዳ ራያ ዓዘቦን ሕንጣሎ ወጀራትን: ኣብ 8 ጣብያታት ዕስለ ኣንበጣ በረኻ ከም ዝተርኣየ: ቢሮ ሕርሻን ልምዓት ገጠርን ትግራይ ሓቢሩ። እዚ ካብ ክልል ዓፋር ሰጊሩ ዝመጸ ዕስለ ኣንበጣ፡ ነበርቲ እተን ዝዳበዋ ጣብያታት ካብ ትማሊ ጀሚሩ ኣብ ዘራእቶም ጉድኣት የብጽሕ ከም ዘሎ ተዛሪቦም። ካብ መንግስቲ ድማ ክንድ'ቲ ዝድለ ድጋፍ ከም ዘይረኸቡ ንቢቢሲ ሓቢሮም። ኣብ ቢሮ ሕርሻን ልምዓት ገጠርን ትግራይ ላዕለዋይ ሓላፊ ርክብ ህዝቢ: ኣይተ ሚክኤለ ምሩፅ ግን ሰፊሕ ወፍሪ ምክልኻል ይካየድ ብምህላዉ፡ እቲ ዕስለ ኣብ ዝራእቲ ሓደጋ ኣየውርደን ኢሎም።
Agriculture,ሓደ ቢራ፣ ሓደ ታኒካ ፔፕሲ፣ ኣብ ዓብዪ ብርጭቆ ዝተቐድሐ ስፕራይትን ዘይበሰለ እንቋቑሖን ሓዊስኩም እንታይ ትረኽቡ? እዚ ኹሉ ሓዊሱ እናሰተየ ንርእሱ ዝቐድሐ 'ሊ ሻቻኦ' ካልእ ኣይረኸበን፤ እንታይ ድኣ፡ ኣብ ትዊተር 12 ሚልዮን ሰባት ነዚ ቪድዮ ብድናቆት ርእዮምዎ። በዚ ብዙሓት ሰዓብቲ ኣፍሪዩ። ግንከ፡ ሓንቲ ዝተቐድሐት ምስሊ ጥራሕ ኣይኮነትን። ኣብ ካልእ ትሕዝቶ፡ ሲጋራ የትክኽ፣ ሽዱሽተ 'ኮክቴይል' ኣንዲዱ ድማ ኩሎም ብሓንሳእ እናውሓጦም ዘርኢ ጠቂዑ።
Agriculture,ትማሊ ኣብ ዝተኸብረ ዓመታዊ ባህላዊ ጽምብል ስፔን፡ ልዕሊ 2 ሽሕ ኣባጊዕ ንሰልፋዊ ምርኢት ቐሪቦም። ከተማ ማድሪድ፡ ክረምቲ ክኸውን ከሎ፡ ጓሶት መጓሰኦም እናኮብኮቡ ናብ ደቡባዊ ክፍሊ ኣብ ዝሸጋገርሉ ዝነበረ ጥንታዊ መገዲ ዝተደኮነት ከተማ እያ። እዚ ጽምብል፤ 'ፌስታ ዳ ላ ትራሽማኒካ' ዝበሃል ኮይኑ፡ ነቲ ናይ ገጠር ውርሻ ዝወሃብ ክብሪ ንምግላጽ ኣብ 1994 ክኽበር ጀሚሩ።
Agriculture,ባይቶ ሕቡራት ሃገራት ንኣበርክቶ ኣዴታት ርሑቕ ገጠራት ተፈላጥነትን ኣኽብሮትን ንምሃብ ነብሲ ወከፍ 15 ጥቅምቲ ብዓለም ደረጃ ንኽትበዓል ከምዝወሰነ ይዛረብ።መንብሮን ህይወትን ኣዴታት ርሑቕ ገጠራት ክመሓየሽን ኣብ ሕርሻን መፍረ ጥሪትን ዘለወን ግደ ክዓብን ክምዕብልን ከኣ ይሰርሕ። ኣብዛ ዕለት እዚኣ፡ ኣባል ሕቡራት ሃገራት ዓለም፡ ኮማትን ዓድታትን፡ ማሕበራትን ትካላትን መራኸቢ ብዙሓን ሬድዮታት፣ ቴለቪዥናት፣ ጋዜጣታት ሞያውያን ማሕበራት መንግስታውን ዘይመንግስታውን ኣካላት ንኣበርክቶ ኣዴታት ርሑቕ ገጠራት ኣፍልጦ ንምሃብን ደረጃ መነባብሮአን ንምምሕያሽን ዝሕግዝ ብመጽናዕቲ ዝተደገፈ ሓበሬታ ይዝርግሓን የጎሳጉሳን።
Agriculture,ኣምባሳደራት ሽዱሽተ ሃገራት: ኣብ ትግራይ ዑደት ልምዓት ንምክያድ ሎሚ ረፋድ ናብ መቐለ እንትኣትው፡ ጽባሕ ምስ ምክትል ርእሰ ምምሕዳር ትግራይ ዶክተር ደብረጽዮን ገብረሚካኤል ክዝትዩ እዮም። እቶም ናብ ትግራይ ዝመጽኡ ኣምባሳደራት ሃገራት ቱርኪ፣ ካዛኪስታን፣ ስሪላንካ፣ ኢንዶኖዢያ፣ ፓኪስታንን ባንግላዲሽን ኮይኖም፡ ኣብቲ ክልል ዝፍፀሙ ስራሕቲ ልምዓት ንኽልተ መዓልቲ ክዕዘቡ'ዮም።
Agriculture,"ትራክተራት ዝዝውሩ ሓረስቶት ሆላንድ፡ ቆላሕታ ከወሃቦም ንምጥላብ ትራክተራቶም ሒዞም ኣብ ጽርግያታት ምውጽኦም፡ ኣብታ ሃገር እቲ ዝኸፍአ ናይ ትራፊክ ምጭንናቕ ፈጢሩ። ሓደ ናይ ተሽከርከርቲ ትካል ከም ዝገለጾ፡ ኣብቲ ሰብ ናብ ስራሕ ዝኣትወሉ እዋን፡ ንኣስታት 1,136 ኪሜ ዝቐጸለ ጻዕቂ መካይን ተራእዩ ኢሉ። እቶም ሓረስቶት፡ ነቲ ኣብታ ሃገር ዘሎ ብነት ናይትሮጅን ንሳቶም ዘመንጨውዎ ምዃኑ ዝጠቅስ ጸብጻብ ቁጠዐኦም ንምግላጽ'ዮም ተቓውሞታቶም ዘስምዑ ዘለዉ።"
Agriculture,"ኣብ ክልል ዓፋር ካብ ሶማሊላንድ ከም ዝመጽአ ዝተገለጸ ዕስለ ኣንበጣ ኣስታት ክልተ ሽሕ ሄክታር ከም ዘዕነወ ቢሮ ልምዓት ሃብቲ እንስሳ፣ ሕርሻን ተፈጥሮን እቲ ክልል ንቢቢሲ ሓቢሩ። ምክትል ሓላፊ'ቲ ቢሮ ኣይተ ኢብራሂም መሓመድ ዓሊ፡ እቲ ዕስለ ኣንበጣ ንጂቡቲ ብእተዋስን ወረዳ ኤልዳዕር ኣቢሉ ናብ ዓፋር ከም ዝኣተወ ተዛሪቡ። ""ኣብዚ ሕዚ እዋን ከባቢ 6 ወረዳታት ተቖጻጺሩ'ሎ"" ዝበለ ኣይተ ኢብራሂም፡ ካብ መፋርቕ ወርሒ ነሓሰ [ኣቆጻጽራ ኢትዮጵያ] ጀሚሩ ከም ዝተርኣየ ኣዘኻኺሩ። ""ዛጊድ ምህርቲ ሕርሻ ናብ ዘፍርያ ወረዳታት'ኳ እንተዘይበጽሐ ከባቢ 1660 ሄክታር መሬት ተቖጻጺሩ ይርከብ"" ኢሉ።"
Agriculture,"ኣብ ጫካ ኣማዞን ኣጋጢሙ ዘሎ ባርዕ ሓዊ፡ ኣቓልቦ ማሕበረሰብ ዓለም ስሒቡ ይርከብ። እንተኾነ፡ ባርዕ ሓዊ ኣማዞን፡ ምስ ካልእ ክፋል ዓለም ክነጻጸር እንከሎ፡ ዝተረኽበ ሓቅታት ዘገርም እዩ። ኣብዚ ጉዳይ ተመርኩሶም፤ ሰባት ነቲ ብትካል ምርምር ጠፈር ኣመሪካ ዝተዳለወ፡ ኣብ ዓለምና ዝተኸሰቱ ባርዓት ዘርእይ ካርታ ክፈታትሽዎ ጀሚሮም። ብሰንበት ዝወጸ ካርታ ናይ ዓለምና እንተተዓዚብና፡ ኣብ ማእከላይ ኣፍሪቃ፡ ካብ ኣማዞን ንላዕሊ ዝያዳ ባርዕ ሓዊ ከምዘሎ ዘርእይ እዩ። ኣብ ዝሓለፈ ሰሙን ጥራይ፤ ኣንጐላ ምስ ብራዚል ክነጻጸር እንከሎ፡ 3 ዕጽፊ ባርዕ ሓዊ ኣጋጢምዋ እዩ። እቲ ዝተረኸበ መረዳእታ ከምዝሕብሮ፡ ኣብ ኣንጐላ 6,902 ባርዕ ሓዊ፡ ኣብ ዲሞክራስያዊት ሪፓብሊክ ኮንጐ 3,395 ባርዕ ሓዊ ኣጋጢሙ ነይሩ።"
Agriculture,"ኣብ ሩዋንዳ ዝርከብ ሓደ ፋብሪካ ቢራ፡ ፍርያቱ ንምልላይ ኣብ ጠርሙዝ ናይቲ ቢራ፡ ጭርቃን (ዋዛ) እናጠቀዐ ምውዕዋዕ ይገብር። ኣብዚ ምውዕዋዕ፡ ንደቂ ኣንስትዮ ዘናሹ ላግጺ ስለዝጸሓፈ ድማ፡ ከቢድ ወቐሳታት ዝበጽሖ ክኸውን ከሎ፡ እቲ ፋብሪካ ወግዓዊ ይቕረታ ክሓትት ተገዲዱ። ኣብ ሓንቲ ጠርሙዝ ቢራ ዝተጻሕፈ ጭርቃን ''ሰበይቲ መዓስ እያ ሚልዮነር ትገብረካ?"" ኢሉ ይሓትት'ሞ እቲ መላሲ ድማ ''ቢልዮነር እንተኾንካ"" ክብል ይምልሰሉ። እዚ 'ስኮል' ዝተባህለ ቢራ፡ ነቲ ጭርቃን ዓርቢ መዓልቲ'ዩ ኣሕቲሙዎ። ምስተነቕፈ ከኣ ከምኡ ዓይነት ጭርቃን ከቋርጾ ምዃኑ ሓቢሩ ኣሎ።"
Agriculture,ተዓወትቲ ሶልቭ ኣይቲ ኢኖቬሽን (Solve IT Inovation) ኣብ ዝሓለፈ ዓመት ከካይዶ ዝጸንሐ ሃገራዊ ውድድር ምህዞ መናእሰይ፡ ሎሚ ድሕሪ ቐትሪ ወግዐዊ ክኸውን'ዩ። ኣካያዲ ስራሕ ኣይኮግ ላብስ (iCog Labs) ኣቶ ጌትነት ኣሰፋ፡ ኣብቲ ውድድር ዕድሚኦም ካብ 18-28 ዝኾኑ መናእሰይ ክሳተፉ ተገይሩ'ዩ ኢሉ። መሃዝቲ መናእሰይ ስርሖም ክፍለጥን ኣብ ተግባር ክውዕልን ስልጠና ክረኽቡ ብምግባር ውጽኢታውያን ክኾኑ ንምግባር ዝዓለመ ምኻኑ ኣቶ ጌትነት ይገልጽ። እዞም መናእሰይ ኣብ ካልኦአት ሃገራት ምስ ዝርከቡ ኣብ 'ኣርተፊሻል ኢንተለጀንስ' ከምኡ'ውን ቴክኖሎጂ ዝሰርሑ ትካላት ንምትእስሳር ከም ዝሕግዝ'ውን ኣብሪሁ።
Agriculture,ሓረስቶት ወረዳ ኢሮብ ኣብ ኣጻድፍ ጎቦታት ዓይጋ ንማሕረስ ዝኸውን መሬት መድሚዶም ዋሕዚ ማይ ዓቂቦም ሕርሻዊ ማእቶት የካይዱ ኣለዉ።
Agriculture,"ካብ ከተማ ዓዲግራት ናብ ዘላንበሳ ዝወስድ ፅርግያ ሒዝካ ውሱን ኪሎ ሜትሮ ምስ ተጓዓዝካ ቀርሰበር ዝብልዋ ኣብ ምዕንባብ እትርከብ ከተማ ትረክብ። ካብ ቀርሰበር ንኢድ የማን ተኣሊኻ ብማእኸል ገርሁ ቁሸት ባሕኹላ ገይርካ ናብ ኣሰፈ ሶብያ ተምርሕ። ካብ መፈጠሩ ኣስፋልት ዝበሃል ዘይጠዓመ፤ ሓጋይ ደቦቓ፡ ክረምቲ ረግረግ ዘይፍለዮ ፅርግያ ሓጐፅጎፅ እናበለ ናብ ምድሪ ፍሉይ ወረዳ ኢሮብ ይወስደካ። ቋንቋ ሳሆን ትግርኛን ዝዛረቡ ኢሮቦቶት ""ኣበይ ደኣ ይነብሩ ኣለዉ?"" ኢልካ ክሳብ ትእልሽ፡ ኣብ ፍቖዶ ታባን ኩርባን፡ ንጣር ሃዳሙን ሰቐላን ተቋምት። ብበለስ፣ ጫዓን ሰራውን ዝማዕረገ ግን ድማ ደናጉል ዝበዘሖ ኣፃድፍ ኢሮብ ይቕበለካ።"
Agriculture,"ወርሒ ሰነ ምስተቐልቀለ ሓረስታይ ትግራይ ሳላ በለስ ቀውዒ ይበርቀሉ። ብዘይእኹል መፅናዕትን ብተብተብን ክኣትው ዝተገብረ ሓሰኻ በለስ፡ ኣብ ክንዲ ዝረብሕ፡ መርዘን ርእሲ ሓረስታይ ትግራይ ኰይኑ፤ ሎሚ ብፍላይ ሓረስቶት ደቡብ ትግራይ ኣፍ ኣውፂኦም ""ኤህ ደኣ መንግስቲ ትግራይ. . ."" ኢሎም ክራገሙ ንድሕሪት ኣይበሉን። ምህርቲ በለስ ትግራይ ህሙኽ ምስኣበሎ፡ መዓት ወሪዱና ተባሂሉ እንኰላይ ስሙ ""ቁርዲድ በለስ"" ተባሂሉ ከመይ ገይርካ ይጥፋእ ዝብል ዓይነ መርፍኡ ጠፊኡ፤ ክሳብ ሕዚ መንግስቲ ኣብ ሸኾርተት እዩ ዘሎ። እቲ ሓሰኻ ንረብሓ ህዝቢ ክውዕል ብምትላም እዩ ናብ ዓዲ ክኣትው ተገይሩ ነይሩ። ኣብ ፈለማ እዋን ረብሓ እቲ ሓሰኻ ብተግባር ተራእዩ፤ ሓረስቶት ንኺሎ 40 ቕርሺ ምሻጥ ጀሚሮም።"
Agriculture,ኣብ ክልል ቤኒንሻንጉል ጉሙዝ ኣብ ሓንቲ ፀሓይ 7 ሚሊየን ፈልሲታት ንምትካል ዘኽእል ምድላው ከምዝተገበረ ቢሮ ሕርሻን ሃፍቲ ተፈጥሮን እቲ ክልል ኣፍሊጡ። ኣብ ክልል ቤኒንሻንጉል ዝካየድ 3ይ ዙር መርሃ ግብሪ ሓምለዋይ ኣሰር፥ ሚኒስትራት፣ ላዕለዋት ኣመራርሓታት እቲ ክልል፣ ክልላት ኣምሓራን ኦሮሚያን ኣብ ዝተረኸቡሉ ኣብ ወረዳ ኣሶሳ 2 ሓምለ 2013 ዓ.ም ብዕሊ ከምዝተጀመረ ይፍለጥ። “ንኢትዮጵያ ንኽደና” ብዝብል መሪሕ ሓሳብ ኣብ ዝሳለጥ ሳልሳይ ዙር መርሃ ግብሪ ሓምለዋይ ኣሰር፥ 72 ሚሊየን ፈልሲታት ንምትካል ትልሚ ከምዝተትሓዘ እቲ ቢሮ ገሊፁ፡፡ ኣብቲ ክልል ቀፃሊ ሓሙስ 8 ሓምለ 2013 ዓ.ም ኣብ ሓንቲ ፀሓይ ጥራሕ 7 ሚሊየን ንምትካል ምድላው ከምዝተገበረ እውን ተሓቢሩ፡፡
Agriculture,ዓውዲ ፍርያት ዕምበባን ኣትክልቲን (ሆርቲካልቸር) ንምድንፋዕ ዘኽእል ፖሊሲን ስትራቴጂን ከምዝተሰናድአ ተገሊፁ። ሚኒስትር ዲኤታ ሕርሻ ኣይ መንዳለ ሃብታሙ ምስ ፋና ብሮድካስቲንግ ኮርፖሬት ኣብ ዝገበሩዎ ፃንሒት፥ እቲ ዓውዲ ትኹረት ተገይሩሉ ፀገማት ንምፍታሕ ዘኽእሉ ኣሰራርሓታት ከምዝተዘርግሑ ገሊፆም፡፡ መንግስቲ እውን ኣብቲ ዓውዲ ዘለዉ ፀገማት ብምፍላይ ዘሎ ዓቕሚ ሃፍቲ ንምጥቃም ዝሕግዝ ንባዕሉ ዝምረሐሉ ውዳበ ከምዝዘርገሐ ገሊፆም። እቶም ዝተዘርግሑ ኣሰራርሓታት ሓረስቶት ምስ ሰብ ሃፍቲ ዘዋድዱ ከምኡ እውን ንፓርኪታት ኢንዱስትሪ ሕርሻ ሰፊሕ እታወት ንምቕራብ ዝሕግዙ፣ ሸርፊ ወፃኢን ፈጠራ ዕድል ስራሕ ዘዕብዩን ከምዝኾኑ ተሓቢሩ። ዋና ዳይሬክተር ማሕበር ኣፍረይቲን ለኣኽቲን ሆርቲካልቸር ኢትዮጵያ ኣይተ ቴዎድሮስ ዘውዱ ብግደኦም፥ እናተሰርሑ ዝርከቡ ስራሕቲ ዝበረታታዕ ውፅኢት እናምፅኡ ከምዝኾኑ ኣብሪሆም።
Agriculture,ኣብ ትግራይ ክሳብ ሐዚ 65 ሺሕን 763 ኩንታል ምሩፅ ዘርኢ ዕድጊት ከምዝተፈፀመ ቢሮ ሕርሻን ልምዓት ገፀርን እቲ ክልል ኣፍሊጡ። ካብ መንጎ እቲ ዝተዓደገ እቲ 55 ሺሕን 614 ኩንታል “ሰርቲፋይድ” ምሩፅ ዘርኢ እንትኸውን፥ እቲ ዝተረፈ ናይ ከባቢ ዓሌት ዘርኢ እዩ ኢሉ። ካብቲ ዝተዓደገ ምሩፅ ዘርኢ 36 ሺሕን 271 ኩ/ል ናብ ወረዳታት ዝተላእኸ እንትኸውን፥ ናብ ኢድ ሓረስቶት ዝኣተወ መጠን ምርፅ ዘርኢ 18 ሺሕን 618 ኩንታል ከመዝኾነ ገሊፁ። በቲ ናብ ወረዳታት ዝተልኣኸ ዘርኢ 79 ሺሕን 697 ሓረስቶት ተረባሕቲ ከምዝኾኑ እቲ ቢሮ ኣብ ማሕበራዊ ሚዲይኡ ኣብ ዘመሓላለፎ መልእኽቲ ኣፍሊጡ። ቀረብ ምሩፅ ዘርኢ ብዝምልከት ድማ ክሳብ ሕዚ ካብ ወደብ ዝኣተወ ሓዱሽ መዳበርያ 12 ሺሕ ኩንታል እዩ ኢሉ። ብተወሳኺ ኣብ መኽዘን እቲ ክልል ዝኸረመ መዳበርያ ድማ 214 ሺሕን 864 ኩ/ል እንትኸውን፥ ብድምር ብብርኪ ክልል ዘሎ መዳበርያ መጠን 526 ሺሕን 864 ኩ/ል እዩ ኢሉ።
Agriculture,ኣብ  ትግራይ ዘበናዊ ድኹዒ ናብ ሓረስታይ ኣብ ምብፃሕ ውልቀ ሰብ ሃፍቲ ንክተሓባበሩ ፃውዒት ቀሪቡ። ቢሮ ሕርሻን ልምዓት ገፀርን ትግራይ ከምዝበሎ፥ ኣብ  ትግራይ ዘበናዊ ድኩዒ ናብ ሓረስታይ ንምብፃሕ ፀገም መጓዓዝያ  ኣጋጢሙ ኣሎ። ስለዝኾነ እታወት ሕርሻ ናብ ሓረስታይ ንምብፃሕ ውልቀ ሰብ ሃፍትን ወነንቲ ተሽከርከርቲ ኣብ ምጉዕዓዝ ንክተሓባበሩ እቲ ቢሮ ፀዊዑ። ምክትል ሓላፊ እቲ ቢሮ ኣይተ ብርሃነ ኣርኣያ ኣብ ምምላእ ቀረብ እታወታት ሕርሻ ኣመልኪቶም ኣብዝሃብዎ መብርሂ፥ 300 ሽሕ ዘበናዊ ድኹዒ ናብ ሓረስታይ ንምብፃሕ ፀገም መጓዓዝያ  ኣጋጢሙ ኣሎ፡፡
Agriculture,ኣብ ትግራይ 10 ሚሊየን ፈልሲታት ንተኸላ ከምዝተዳለዉ ቢሮ ሕርሻን ልምዓት ገፀርን ጊዚያዊ ምምሕዳር እቲ ክልል ኣፍሊጡ። ኣብቲ ቢሮ ኣተሓባባሪ ልምዓት ሃፍቲ ተፈጥሮን ዓውዲ ምግቢ ውሕስናን ኣይተ ደስታ ገብረስላሴ ከምዝበልዎ፥ ኣብቲ ክልል ኣብ ዝርከቡ ዝተፈላለዩ ጣቢያታት ፈልሲ ንዝተዳለዉ ፈልሲታት ኳዕቲ ጎዳጉዲ ይካየድ ኣሎ። ስለዝኾነ ክሳብ ሐዚ 1 ነጥቢ 2 ሚሊየን ጎዳጉዲ ዝተኹዓቱ እንትኾኑ፥ እቲ ኳዕቲ ሐዚ እወን ተጠናኺሩ ይቕፅል ኣሎ ኢሎም። ነቲ ዓውዲ ንምልማድ ዝተዋደደ ጠሊ ናይ ምዕቃብ ናብ ምእካብ ስራሕ አውን ይስራሕ ኣሎ።
Agriculture,በዓል መዚ ሻሂን ቡንን ኢትዮጵያ ፈላማይ ዘበናዊ ማእኸል መቀነባበሪ ባሬስታን መሰልጠኒ ቡንን ኣመሪቑ። ኣብቲ ስነ ስርዓት ምረቓ፥ ሚኒስትር ሕርሻ ዑመር ሑሴን ሓዊሱ ላዕለዎት ሰብ መዚ መንግስቲን ሓለፍቲ ዓለም ለኸ ትካላት ተረኺቦም። ነቲ ማእኸል ኣብቲ ቤት ዕዮ እቲ በዓል መዚ መሪቖም ዝኸፈቱ ሚንሰትር ዑመር ሑሴን፥ ምህናፅ እቲ ማእኸል ኣብ ፅሬትን ዘበናዊ ምሕደራን ቡል ዕዙዝ ግዳ ከምዝፃወት ገሊፆም። ደረጃ ቡን እታ ሃገር ብምድንፋዕ ኣብ ተረባሕነት ሸርፊ ወፃኢ ከምዘዕቢ እውን ገሊፆም። እቶም ሚኒስትር፥ ዓቕሚ ሰብ ሞያ ቡን ብምዕባይ ንመፅናዕቲን ምርምርን ከምኡ እውን ኣብ ስራሕቲ ምፍላጥ ወሳኒ ግደ ከምዝፃወት ኣብሪሆም።
Agriculture,ዓለም ለኻዊ ትካል ምግብን ሕርሻን ሕብረት ኣውሮፓ(ፋኦ) ዕስለ ኣንበጣ ንምክልኻል ዘኽእል 4 ነጥቢ 1 ሚሊየን ዩሮ ደገፍ ገይሩ በቲ ሕብረት ዝተገበረ ደገፍ ዕስለ ኣምበጣ ንምክልኻል ዘኽእሉ ኬሚካላት ዝነዝሓ ኣውሮፕላናትን ሄሊኮፕተራትን ንምክራይ ዝውዕል ከምዝኾነ ተሓቢሩ። ብተወሳኺ ኣብቲ ምክልኻል ዘድሊዩ መሰረታዊ ኣቕርቦታትን ስራሕ መካየድን ከምዝውዕል ተሓቢሩ። ሚኒስቴር ግብርና ዕስለ ኣምበጣ ንምክልኻልን ንምቁፅፃርን ኣብ ዝገብሮ ፃዕሪ መሰረታዊ ኣቕርቦት እታዎት ንምምላእ ከምዝውዕል ካብቲ ትካል ዝረኸብናዮ ሓበሬታ የረድእ።
Agriculture,ዓለም ለኸ ፈንድ ልምዓት (ኢፋድ)ን ሕብረት ኣውሮፓን ኣብ ኢትዮጵያ ዝርከባ ትካላት ገንዘብ ገፀር ንምሓጋዝ ዝውዕል 26 ነጥቢ 5 ሚሊየን ዩሮ ሓገዝ ክገብሩ ኢዮም። እቲ ሓገዝ ብባንኪ ልምዓት ኢትዮጵያ ኣቢሉ ናብተን ትካላት ገንዘብ ዝበፅሕ እንትኸውን፥ እቲ 13 ነጥቢ 8 ሚሊየን ዩሮ ዓለም ለኸ ፈንድ ልምዓት፤ ዝተረፈ ድማ ካብ ሕብረት ኣውሮፓ ዝርከብ ኢዩ፡፡ ኮቪድ-19 ኣብ ዓውዲ ሕርሻ ዘሕደሮ ፅዕንቶ ንምፍታሕን፤ ኣብ ገፀር ክፋል ኢትዮጵያ ዝርከባ ትካላት ገንዘብ ንምሕጋዝ ከምኡ እውን ፈጠራ ዕድል ስራሕ ንምብርትታዕ ዝውዕል ሓገዝ ከምዝኾነ ተገሊፁ፡፡
Agriculture,ቀዳማይ ሚኒሰተር ፌዴሪኢ ኣቢይ ኣሕመድ ኣብ በዓል መዚ ደረጃታት ኢትዮጵያ ዑደት ኣካይዶም። እቶም ቀዳማይ ሚኒስትር እቲ በዓል መዚ ሕርሻ ከተማ ኣብ ምምዕባል ኣብቲ ሓዱሽ ቀፅሪ ዝገብሮ ዘሎ ስራሕቲ ተዓዚቦም። በቲ በዓል መዚ ዝተሰናድአ ቀጥታዊ ናሙና ሕርሻ ካልኦት ትካላትን ቤተሰበን እንተዝጥቀምሉ ብሕርሻ ከተማ ኣቢሉ ውሕስነት ምግቢ ኣብ ምርግጋፅ ዝሕግዝ ኢዩ ክብሉ ኣብ ማሕበራዊ ሚዲያ ፌስ ቡክ ገፆም ፅሒፎም። ብተወሳኺ ከተማታት አንተነኣሰ ብኽፋል ንባዕለን ክምግባ ኣለወን ኢሎም።
Agriculture,ኣብ ምብራቕ ኣፍሪካ ዕስለ ኣምበጣ በረኻ ምንካዩ ትካል ምግቢን ሕርሻን ዓለም (ፋኦ) ኣፍሊጡ። እቲ ትካል ኣብ ዘውፀኦ መግለፂ፥ ኢትዮጵያን ኬንያን ሓዊሱ ኣብቲ ዞባ ዝናብ ዘይምሕላዉ እቲ ዕስለ ንኽንኪ ምኽንያት ከምዝኾነ ገሊፁ፡፡ ኣብቲ ከባቢ ዘሎ ትሑት መጠን ዝናብ ምስ ዝግበር ቁፅፅር ተተሓሒዙ እቲ ዕስለ ኣምበጣ በረኻ ከይራባሕ ከምዝገበሮ እውን ኣፍሊጡ፡፡ ዝናብ ዘምፅኡ ኩነታት ምስ ዘይምርኣዮም ተተሓሒዙ ኩነታት በዚ ክቕፅሉ ከምዝኽእሉ እውን ገሊፁ ኣሎ፡፡ ካብዚ ሓሊፉ ግን እቲ ዕስለ ንምቁፅፃር እናተገበረ ዝርከብ ቁፅፅር ምጥንኻር ከምዝግባእ ኣገንዚቡ፡፡
Agriculture,ሚኒስቴር ንግዲን ኢንዱስትሪን ኣገግሎት  ኤሌክትሪክ ኢትዮጵያ መፍረይቲ ትካላት ዘጋጥሙዎም ፀገም ቀረብ ሓይሊ ንምፍታሕ ዝሕግዝ ሰነድ ስምምዕነት ተፈራሪሞም። ሚኒስትር ዲኤታ ንግዲን ኢንዱስትሪን ኣይተ ተካ ገብረየሱስ፥ ቅድም ሕዚ ኣብ ትካላት መፍረይቲ ኢንዱስትሪታት ካብ ዝለዓሉ ቀንዲ ፀገማት ሓደ ሕፅረትን ምቁርራፅን ቀረብን ሓይሊ ከምዝኾነ ተዛሪቦም፡፡ እቶም ፀገማት መብዛሕተኦም መፍረይቲ ትካላት ብሙሉእ ዓቕሞም ከየፍርዩ ዕንቅፋት ከምዝኾኑ ብምግላፅ፤ እቲ ስምምዕነት ፀገም እቲ ዘፈር ብዘላቕነት ንምፍታሕ ዓቢዩ ኣማራፂ ኢዩ ኢሎም፡፡
Agriculture,ኣብ ኣፍረይቲ ውሽጢ ዓዲ ዝፈረየ 17 ሚሊየን ሊትሮ ዘይቲ ናብ ዕዳጋ ከምዘኣተወ ሚኒስቴር ንግዲን ኢንዱስትሪን ኣፍሊጡ። ሚኒስትር ንግዲን ኢንዱስትሪን ኣይተ መላኩ ኣለበል፥ ድሌትን ቀረብን መሰረታዊ ሸቐጣት ብምምላእ ኩነታት ናብራ ሕብረተሰብ ንምምሕያሽ ኣብ ዝተሰርሐ ስራሕ ፋብሪካታት ዘይቲ ተሃኒፆም ኣብዚ ወርሒ ናብ ፍርያት ብምእታው 17 ሚሊየን ሊትሮ ናብ ዕዳጋ ከምዘእተዉ ገሊፆም፡፡ 58 ሚኢታዊ ቀረፅን ተተሓሓዝቲ ክፍሊታትን እናተነበረሎም ዝመነሩ ከም ዘይቲ፣ ንህፃናት ዝኾኑ ሃነፅቲ ምግቢታትን ከምኡ እውን ካልኦት መሰረታዊ ምግቢ ተንከፍ ፍርያታት ናብ 5 ሚኢታዊ ክወርድ ብምግባር ስርዓት ንግዲ ዕዳጋ ንምምሕያ እናተሰርሐ ከምዝርከብ እውን ኣብሪሆም፡፡
Agriculture,ኣብ ደቡባዊ ኢትዮጵያን ሰሜናዊ ኬንያን ኣብዚ ሰሙን ዝወቕዐ ቀሊልን ማእኸላይን ዝናብ ንምስፍሕፋሕ ዕስለ ኣምበጣ በረኻ ዓቢዪ ምኽያት ክኸውን ከምዝኽእል ትካል ምግቢን ሕርሻን ዓለም /ፋኦ/ ኣፍሊጡ። እቲ ትካል ከምዝገለፆ መጠን እቲ ዝናብ ትሑት ምዃንን እቲ ዕስለ ንምክልኻል ዝግበር ፃዕሪ ብምጥንኻሩን ዝኸፍአ ሓደጋ ኣይኸውንን፡፡ ክልቲአን ሃገራት ዕስለ ኣምበጣ በረኻ ኣብ ምክልኻል ፅቡቕ ውፅኢት ምምዝጋበን እውን እቲ ትካል ገሊፁ፡፡ ኣብ ኢትዮጵያ ኣብ ክልላት ኦሮሚያን ደቡብን ዝጫጭሑ ኣምበጣታት ከምዝተረኣዩ ተፀብፂቡ፡፡
Agriculture,ኣብ መጀመርታ 7 ኣዋርሕ እዚ በጀት ዓመት ካብ ወፃኢ ንግዲ 1 ነጥቢ 8 ቢሊዮን ዶላር ኣሜሪካን ኣታዊ ምርካቡ ሚኒስቴር ንግድን ኢንዱስትሪን ኣፍሊጡ፡፡ ዘፈር ፍርያት ሕርሻ 1 ነጥቢ 178 ቢሊየን፣ ዘፈር ማኑፋክቸሪንግ 211 ነጥቢ 4 ሚሊየን፣ ዘፈር መዓድን 373 ነጥቢ 7 ሚሊየንን ካልኦት ዘፈራት 50 ነጥቢ 6 ሚሊየን ዶላር ኣሜሪካ ኣታዊ ብምርካብ ቀዳማይ ብፅሒት ከምዝሓዙ እቲ ሚኒስቴር ገሊፁ፡፡ ኣብ በጀት ዓመት ካብ ወፃኢ ንግዲ ኣታዊ ንምርካብ ካብ ዝተሃቀነ 88 ሚኢታዊ ዘዐወተ እንትኸውን፥ ምስ ዝሓለፈ ዓመት ተመሳሳሊ ወቕቲ እንትነፃፀር 15 ሚኢታዊ ሓለፋ ምርኣዩ እቲ ሚኒስቴር ገሊፁ፡፡
Agriculture,ዋና ኣካል መርሃ ግብሪ ሃገር በቆል መመሓየሺ ሃገር በቆል ኢኮኖሚ ዝኾነ ትካላት ልምዓት መንግስቲ ምምሕያሽ ውፅታዊነት፣ ተወዳዳራይነቶም ንምድንፋዕን ኣወሃህባ ግልጋሎቶም ቅለርጡፍ ንኽኾኑ ንምድጋፍ ዘተኮረ ንሓሙሽተ መዓልቲታት ዝፀንሕ ዘተ ተጀሚሩ። ኣብ ትሕቲ ኤጀንሲ ምምሕዳርን ትሕዝቶን ትላት ልምዓት መንግስቲ ኣብ ትራንስፖርትን ሎጂስቲክስን፣ ኣብ ሕርሻን ምቅንብባር ሕርሻን፣ ኣፍረይቲ ኢንዱስትሪታትን ኢንጂነሪንግን፣ ዘፈር ንግዲን ኣገልግሎትን፣ ትካላት ፋይናንስ፣ ኣብ ትሕቲ ምርድዳእን ህንፀትን ተመዲቦም ዝርከቡ ትካላት ልምዓት መንግስቲ ኣፈፃፅማ ስራሕ መንፈቕ ዓመት ትካላት ልምዓት መንግስቲ እናተገምገመ ይርከብ፡፡ ንኹሎም ትካላት ልምዓት ኣብ ፀብፃብ ኦዲት ዝተውሃቡ መመሓየሺ ሓሳባት ተግባራዊነቶም ንኸረጋግፁ ትኹረት እቲ ገምጋም ከምዝኾነ ተገሊፁ፡፡
Agriculture,ትኹረቱ ኣብ ኢትዮጵያ ዘሎ ኣማራፂ ኢንቨስትመንት ዝገበረ ፎረም ቢዝነስ ኢትዮ-ህንዲ ኣብ ሃገረ ህንዲ ተኻይዱ። እቲ ፎረም ኤምባሲ ኢትዮጵያ ኣብ ህንዲ ምስ ኩባኒያ ኣሕታሚ መፅሄት ህንዲ ብምትሕብባር ዝተዳለወ እንትኸውን፥ ኣብ ዓውዲታት ፋርማሲዩቲካልስ፣ ማዓድን፣ ምቅንብባር ሕርሻ፣ ዓለባን ኣልባሳትን፣ ህንፀትን ምፍራይ ኬሚካልን ዝተዋፈሩ ልዕሊ 30 ኩባኒያታት ህንዲ ተሳቲፎምሉ፡፡ ኣምባሳደር ኢትዮጵያ ኣብ ህንዲ ትዝታ ኣለሙ፥ እቲ ፎረም ሰብ ሃፍቲ ህንዲ ኣብ ኢትዮጵያ ዘለዉ ኣማራፂታት ኢንቨስትመንት ንኽግንዘቡ ኣብ ምግባር ረብሓ ከምዘለዎ ገሊፀን፡፡ ኣብ ኢትዮጵያ ዘሎ ምቹው ንብረት ከባቢ ኣየር፣ ሓይሊ ሰብን ሕሳር ቀረብ ሓይሊ ኤሌክትሪክን እታ ሃገር ተመራፂት ማባፅሒት ኢንቨስትመንት ገይሩዋ ኢዩ እውን ኢለን፡፡
Agriculture,ኣብ መንፈቕ ዓመት 2013 ዓ.ም ኣብ መንፈቕ ዓመት ዘፈር መዓድን ብዕፅፊ ዝዓበይ እንትኸውን ኢንዱስትሪን ንግዲን ትልሞም ከምዘዐወቱ ሚኒስቴር ንግዲን ኢንዱስትሪን ኣፍሊጡ። እቲ ሚኒስቴር እዚ ዝበለ ምስ ተፀዋዕቲ ትካላት ዘፈር ምስፍሕፋሕ ንግዲ ኣብ ዘካዶ መድረኽ ዘተ ኣፈፃፅማ ትልሚ መንፈቕ ዓመት 2013 ዓ.ም ኢዩ፡፡ ዳይሬክተር ጀነራል ምስፍሕፋሕ ወፃኢ ንግዲ ኣይተ ኣሰፋ ሙሉጌታ፥ እቲ ቤት ሚኒስቴር ዕዮ ፀብፃብ ኣፈፃፅማ እቲ በጀት ዓመት ኣቕሪቦም፡፡ ኣብ ፀብፃቦም ድማ ኣፈፃፅማ ንግዲ ወፃኢ መንፈቕ ዓመት ብመንፅር ዝተትሓዘ ትልሚ 90 ሚኢታዊ ከምዘዐወተ ብምግላፅ፥ ምስ ተመሳሳሊ እዋን በጀት ዓመት 2012 ዓ.ም እንትነፃፀር ድማ 18 ሚኢታዊ ዕቤት ከምዘርኣየ ኣብሪሆም፡፡
Agriculture,ኣብ ክልል ዓፋር ዳግም ዕስለ ኣምበጣ በረኻ ከምዝተርኣየ ቢሮ ልምዓት ሕርሻ፣ ሰበኽ ሳግምን ሃፍቲ ተፈጥሮን እቲ ክልል ኣፍሊጡ። መተሓባበሪ ግብሪ ሓይሊ ምክልኻል ኣምበጣ በረኻ ዶክተር ኣያሌው ሹመት ንግዜኢ ከምዝገለፁዎ፥ ኣብቲ ክልል ወረዳታት ኣፋምቦ፣ ዱፍቲን ኣሳይታን ካብ 9 ጥሪ 2013 ዓ.ም ጀሚሩ ተኸሲቱ ኣሎ። መበገሲኡ ካብ ጅቡቲን ሶማሌን ዝገበረ እቲ ዕስለ ኣምበጣ በረኻ፥ ናብ ካልኦት ወረዳታት እውን እናተስፋሕፈሐ ከምዝኾነ ተዛሪቦም። ኣብዚ ሕዚ እዋን ስራሕቲ ሕርሻ ዝሳለጡሉ ወቕቲ ስለዝኾነ፥ እቲ ዕስለ ኣምበጣ ኣብ ልዕሊ እንስሳት ምግቢን ኣብ ዝራእቲን ጉድኣት ከየብፅሕ ሕብረተሰቡ ብምስታፍ ብባህላዊ መገዲ ናይ ምክልኻል ስራሕቲ ይስራሕ ኣሎ፡፡
Agriculture,እናተሃነፁ ካብ ሞንጎ ዝርከቡፓርኪታት ሓደ ዝኾነ ዝተዋደደ ኣግሮ- ኢንዱስትሪ ፓርክቡልቡላ ኣብዚ ዓመት ስራሕ ከምዝጅመር ተገሊፁ ካብ መሪሕ ሕርሻ ናብ ኢንዱስትሪ ዝግበር ዝተዋደደ ስግግር ንምስላጥ፥ መንግስቲ እናተግበሮም ዝርከቡ ተግባራት ሓደ ዝተዋደደ ፓርክ ኣግሮ ኢንዱስትሪ ምህናፅ ከምዝኾነ ይፍለጥ። ኣብ ኮርፖሬሽን ፓርክታት ኢንዱስትሪ ክልል ኦሮሚያ መተሓባበሪ ፓርክ ቡልቡላ ዝኾኑ ኣይተ ዮሃንስ መኮንን፥ ዝተዋደደ ፓርክ ኣግሮ-ኢንዱስትሪ ቡልቡላ ብሰለስተ ምዕራፋት ተኸፋፊሉ እናተሃነፀ ከምዝርከብ ገሊፆም። ኣብዚ ዓመት ብኽፋል ፍርያ ምፍራይ ከምዝጅምር እውን ተዛሪቦም።
Agriculture,ኣምባሳደር ኢትዮጵያ ኣብ ህንዲ ዶክተር ትዝታ ሙሉጌታ ኣምባሳደር ትዝታ ኣለሙ ንማሕበረሰብ ንግዲ ህንዲ ኣብ ኢትየጵያ ዘለዉ ኣማራፂታት ኢንቨስትመንት ኣመልኪተን መብርሂ ሂበን። ብትካል ኤክስፖርት ህንዲ ዝተዳለወን ድሕሪ ኮቪድ-19 ኣብ ሞንጎ ኢትዮጵያን ህንዲን ዘለዉ ኣማራፂታት ንግዲን ኢንቨስትመንትን ብዝብል ርእሲ ፎረም መርበብ ሓበሬታ ተካይዱ። ኣብቲ ፎሮም፥ ኣምባሳደር ትዝታ፣ ኣምባሳደር ህንዲ ኣብ ኢትዮጵያ ሮበርት ሼትኪንቶግ፣ ዋና ፀሓፊ ዘፈር ማሕበራትን ንግዲን ኢትዮጵያ የሱፍ ኣዴምኑርን ልዕሊ 120 ኣባልት ማሕበረሰብ ንግዲ ህንዲን ተሳተፍቲ ኮይኖም።
Agriculture,ቀዳማይ ምዕራፍ ህንፀት ፓርክ ኣግሮ ኢንዱስትሪ ቡሬ 96 ሚኢታዊ ከምዝበፅሐ ተገሊፁ። ፓርክ ኣግሮ ኢንዱስትሪ ቡሬ፥ ኣብ መቀነባበሪ ኢንዱስትሪ ስጋ፣ ኣትክልቲን ፍረምረን፣ ኣእኻል ዘይቲ፣ መዓርን ውፅኢታት ፀባን ንዝዋፈሩ ሰብ ሃፍቲ ንምቕባል ምድላዋቱ ምዝዛሙ ተገሊፁ። ዓለም ለኸ ደረጃ ሓሊዩ እናተሃነፀ ዝርከብ እቲ ፓርክ፥ ኣብዚ ሕዚ እዋን ንቢሮ፣ መኻዚን፣ ካፍቴሪያን ንሓደ መስኮት ግልጋሎትን ዝኾኑ ህንፀት ህንፃታት ተዛዚሞም ተባሂሉ። ኣብ ዓውዲ ሕርሻ ዝሐሸ ቴክኖሎጂ ከምፅእ ኢዩ ዝብል ተስፋ ዝተበረሉ እቲ ኣብ ምቅንባር ፍርያት ሕርሻ ኣብ ዝዋፈሩ ሰብ ሃፍቲ ዝዕድም እቲ ፓርክ ኢንዱስትሪ፥ ንመፍረዪ ዝኾኑ ሞዴል ሼዳት እውን ሃኒፁ ዛዚሙ ኢዩ።
Agriculture,ህልውና ዓቢዪ ግድብ ህዳሰ ኢትዮጵያ ንምሕላው ኩሉ ሰብ ኣብ ሓለዋን ልምዓትን ሃፍቲ ተፍጥሮ ርብርብ ክገብር ከምዝግባእአ ርእሰ ምምሕዳር ክልል ኣምሓራ ኣገኘሁ ተሸገር ኣተሓሳሲቦም። ቢሮ ሕራሻ ክልል ኣምሓራ፥ ስራሕቲ ሓለዋን ልምዓትን ሃፍቲ ተፈጥሮ ዓመተ 2013፤ ከም እውን ኣብ ዝሓለፉ ዓማውቲ ዝተሰርሑ ኣፍልጦ ዝወሃበሉ መድረኽ ወፍሪ ኣብ ባህርዳር ይሳለጥ ኣሎ፡፡ ኣብቲ መድረኽ ዝተረኸቡ ኣይተ ኣገኘሁ ተሸገር፥ ግድብ ህዳሰ ካብ ምህናፅ ብተወሳኺ ንህልውንኡ ምሕሳብ ግቡእ ኢዩ ኢሎም፡፡
Agriculture,ብሄራዊ ክልላዊ መንግስቲ ኦሮሚያ ካብ ወፃኢ ዓዲ ዝዕድጎ ፍሪያት ስርናይ ብፍሪያት ውሽጢ ዓዲ ንምትካእ ይሰርሕ ምህላዊ ገሊፁ። በዚ ድማ ንዕድጊት ስርናይ ዝወፅእ ዝነበረ ዓመታዊ ልዕሊ 1 ቢሊየን ብር ንምድሓን ክካኣል ኢዩ ተባሂሉ። እቲ ትልሚ ንምዕዋት ሎሚ ዘበን ኣብቲ ክልል ልዕሊ 300 ሺሕ ሄክታር መሬት ብክላስተርን መስኖን ይለምዕ ኣሎ። ብመዓርግ ምክትል ርእሰ ምምሕዳር ኣተሓባባሪ ማሕበራዊ ክላስተር ኦሮሚያ ኣይተ ኣዲሱ ኣረጋ፥ ክልል ኦሮሚያ ድልየት ስርናይ ውሽጢ ዓዲ ንምምላእ እንትሰርሕ ከም ሃገር ብምግቢ ዓርስና ካብ ምኽኣል ሓሊፍና ካልኦት ሃገራት ምምግባብ ከምእንኽእል ምርኣይ ንኽእል ኢና ኢሎም።
Agriculture,ኢትዮጵያ ዘፈር ቁጠባዊ ሃፍቲ ንምስፋሕ ምስ ብራዚል ተሓባቢራ ከምትሰርሕ ኣብ ባይቶ ወከልቲ ህዝቢ ኣካቢ ቀዋሚ ኮሚቴ ጉዳያት ርክብ ወፃኢን ሰላምን ዶክተር ነገሪ ሌንጮ ገሊፆም። እቶም ኣካቢ ምስ ኣምባሳደር ብራዚል ኣብ ኢትዮጵያ ኣቪ ፔድሮሶ ተዛቲዮም፡፡ ክልቲአን ሃገራት ነዊሕ እዋን ዝፀንሐ ዲፕሎማሲያዊ ታሪኽ ከምዘለወንን ክልተኣዊ ርክቡ ብዝበለፀ ንምጥንኻር ጉጅለ ምሕዝነት ፓርላማ ንምጥያሽ ከምዝስራሕ ብምፅራሕ፤ እቲ ምሕዝነት ውፅኢታዊ ንኽኸውን ቁጠባዊ ሃፍቲ ብምስፋሕ፣ ብፓርላሜንታዊ ርክብ ህዝቢ ንህዝቢ ተሓጊዙ ከምዝቕፅል ገሊፆም፡፡
Agriculture,ዱራቢሊስ ዝተብሃለ ዓለም ለኸ ለኣኺ ትካል ኣብ ኢትጵያ ዝፈረየ ኣቦካዶ ንፈለማ እዋን ብዕዉት ኩነታት ናብ ዕዳጋ ወፃኢ ምቕራብ ከምዝጀመረ ኣፍሊጡ። እቲ ፍርያት ኣቮካዶ ናብ እንግሊዝ፣ ኣውሮፓን ማእኸላይ ምብራቕን ብዕዉት ኩነታት ከምዘብፀሐ ገሊፁ። እቲ ትካል ኣብ ዝሓለፈ ወርሒ መስከረምን ኣብዚ ሒዝናዮ ዘለና ወርሒ ጥቅምቲን ኢዩ ምልኣኽ ጀሚሩ ዘሎ። ኣብ ኢትዮጵያ ዘሎ ዓሚቕ ዓቕሚ ፍርያት ሕርሻ ኣብ ግምት ብምእታው፥ ኣብ ፍርያት ኣቮካዶ ዝተጀመረ ውፅኢታዊ ከይዲ ብምርኣይ ናብ ዝተፈላለያ ሃገራት ኣውሮፓ ክቐርቡ ዝኽእሉ ፍርያታት ሕርሻ ምልኣኽ ከምዝጅምር እውን እቲ ትካል ገሊፁ።
Agriculture,ዘተ ኢንቨስትመንት ኢትዮ ኣሜሪካ ብኣሳናዳኢነት ቤት ምኽሪ ኮርፖሬት ኣፍሪካ-ኣሜሪካ ተሳሊጡ። እቲ ብኮንፈረንስ ቪዲዮ ዝተሳለጠ ዘተ፥ ኣብ ዓበይቲ ኮርፖሬሽናትን ዝተፈላለዩ ዓውዲታት ኢንዱስትሪን ዝተዋፈሩ ኣባላት ዳያስፖራን ሓዊሱ ልዕሊ 300 ሰባት ተሳተፍቲ ኮይኖም። ኣብቲ ዘተ ዝተሳተፉ ሚኒስትር ዲኤታ ገንዘብ ኣይተ እዮብ ተካልኝ፥ ኣብ ኢትዮጵያ እናተኻየደ ዝርከብ ሃገር በቆል መመሓየሺ ኢኮኖሚን ብመንግስቲ እናተተግበረ ዝርከብ ከይዲ ሊበራላይዜሽንን ዝምልከት ገለፃ ገይሮም።
Agriculture,መገዲ ኣየር ኢትዮጵያ ዕስለ ኣምበጣ በረኻ ንምክልኻል ካብ ወፃኢ ዝመፅኣ ሄሊኮፕተራት ይገጣጥም ኣሎ። እቲ መገዲ ኣየር፥ ምስ ሚኒስቴር ሕርሻ ብምትሕብባር ኣምበጣ በረኻ ንምጥፋእ ኬሚካል ንምንፃግ ዘገልግላ ሰለስተ ሄሊኮፕተራት ካብ ወፃኢ ምጉዕዓዙ ኣፍሊጡ። ካብ ወፃኢ ብመዝመፅኡ ሰብሞያታትን ኣብ መገዲ ኣየር ኢትዮጵያ ዝርከቡ ሰብ ሞያ ፅገናን፤ ኣብ ማእኸል ፅገና እቲ መገዲ ኣየር እናተገጣጠማ ከምዝርከባ ካብቲ መገዲ ኣየር ዝረኸብናዮ ሓበሬታ የረድእ።
Agriculture,ኣብ ዝተፈላለዩ ከባቢታት ኢትዮጵያ ተራኢዩ ዘሎ ወራር ዕስለ ኣምበጣ ንምክልኻል ኬሚካል ዝነፅጋ ሓሙሽተ ኣውሮፕላናት ክሳብ ዝቕፅ ረቡዕ ካብ ወፃኢ ንምእታው ፃዕሪ እናገበረ ምዃኑ ሚኒስቴር ሕርሻ ገሊፁ። ሚኒስትር ሕርሻ ኣይተ ዑመር ሑሴን፥ ኣብዚ ሕዚ እዋን ልዑል ቁፅሪ ዘለዎ ዕስለ ኣምበጣ ኣብ ክልላት ኣምሓራ፣ ትግራይ፣ ዓፋር፣ ኦሮሚያ፣ ሶማሌን ምምሕዳር ከተማ ድሬዳዋን ከምዝተርኣየ ገሊፆም። እቲ ሚኒስትር እውን ምስ ክልላት ጥንኩር ውዳበ ብምፍጣርን ኣድላዪ ቀረብ ኬሚካል፣ ተሸከርከርቲ፣ ዳህሰስቲን ኬሚካል ነፀግቲን ኣውሮፕላናት፣ ከምኡ እውን ሰብ ሞያታት ብምምዳብ፤ ምስ ዓለም ለኸ ትካላት እውን ውዳበ ብምፍጣር ናይ ምቁፅፃር ስራሕቲ እናተሰርሐ ይርከብ ኢሎም።
Agriculture,ዝርገሐ ዕስለ ኣምበጣ መተሓሳሰቢ እናኾነ ይመፅእ ስለዘሎ ኣብ ዝባፅሑ ዝራእቲ ጉድኣት ከየብፅሕ ሕብረተሰብ ኣካል ወፍሪ ምክልኻል ክኸውን ከምዝግባእ ምክትል ቀዳማይ ሚኒስትር ደመቀ መኮንን ፀዊዖም።
Agriculture,እቶም ምክትል ቀዳማይ ሚኒስትር፥ ምስ ጉጅለ ቴክኒክ ምክልኻል ዕስለ ኣምበጣ ሚኒስቴር ሕርሻ ኣብ ቤት ፅሕፈቶም ተዛቲዮም። ኣብዚ ሕዚ እዋን ዝርገሐ ወራር ዕስለ ኣምበጣ ቅልጡፍን ሰፊሕን ስለዝኾነ ስራሕቲ ምክልኻል ብጣዕሚ ፈታኒ ከምዝገበሮ እቶም ኣባላት ጉጅለ ቲክኒክ ኣፍሊጦም። እቲ ዕስለ ኣብዚ ሕዚ እዋን ብመንፅር ዘለዎ ኩነታት ዝርገሐ እንትረአ፥ ስራሕቲ ምክልኻል ኬሚካል ብዝነፅጋ ኣውሮፕላናት ክሕገዝ ስለዝግባእ፤ ኣምበጣ ንምጥፋ ዘገልግላ ኣውሮፕላናት ካብ ጎረባብቲ ሃገራት ብሓገዝ ንምርካብ ዝተፈላለዩ ፃዕሪታት እናተገበሩ ከምዝኾኑ እውን ተዛሪቦም።ኣብ ክልላት ትግራይን ኣምሓራን ዝተርኣየ ወራር ዕስለ ኣምበጣ ዝራእቲ እናጥቀዐ ምዃኑ ተገሊፁ። እቲ ወራር ዕስለ ኣምበጣ፥ ኣብ ክልል ትግራይ ዞባ ደቡብ ወረዳታት ራያ ጨርጨር፣ ራያ ኣላማጣ፣ ራያ ዓዘቦን ከምዝተርኣየ ተገሊፁ ኣሎ። ኣብቲ ዞባ ዝተርኣየ ዕስለ ኣምበጣ ብባህላዊ መገዲ ንምክልኻል ፃሪ አእናተገበረ ከምዝኾነ ቢሮ ጉዳያት ኮሙዩኒኬሽን መንግስቲ ክልል ትግራይ ገሊፁ። ስለዝኾነ ድማ ካብ ዝተፈላለዩ ከባቢታት ዝተውፃእፅኡ መናእሰይ፣ ኣካላት ፀፅታ፣ ደገፍቲ ዝተፈላለያ ጋንታታት ኩዕሾ እግሪ፣ ኣባላት ፍሉይ ሓይሊ ትግራይን ካልኦት ክፋላት ሕብረተሰብን ስራሕቲ ምክልኻል እናሰርሑ ከምዝኾኑ ተሓቢሩ።
Agriculture,ቀዳማይ ሚኒስትር ዶክተር ኣቢይ ኣሕመድ ሓደ ኣካል መኣዲ ንሃገር ኣብ ዝኾነ ከባቢ መተግበሪ ፕሮጀክት ጎርጎራ ዑደት ኣሳሊጦም። ብብርኪ ሃገር ኣብ ሰለስተ መባፅሕቲ ቦታታት ብብር ሰለስተ ቢሊየን ንምልማዕ መርሃ ግብሪ መተኣኻኸቢ እቶት እናተሳለጠ ይርከብ። ካብ ሞንጎ እዚኣቶም ድማ ኣብ ገምገም ቃላይ ጣና ዝርከብ ፕሮጀክት ጎርጎራ ሓደ ኢዩ። ኣብ ፕሮጀክት ጎርጎራ ዋሕዚ ዑደተኛታት ንምስሓብን ከባቢያዊ ፀጋ ብምጥቃም ዝተፈላለዩ ልምዓታት ንምትግባር ከምዝተሓሰበ ተገሊፁ።
Agriculture,ብሙሉእ ሓገዝ ኤጀንሲ ትራንፎርሜሽን ሕርሻ ኢትዮጵያ ኣብ ከተማ ቢሾፍቱ ዝተሃነፀ ዓለም ለኸ ደረጅኡ ዝሓለወ ህንፃ ብሄራዊ ማእኸል ቤተፈተነ ምርምር ጣፍ ተመሪቑ። ብር 28 ሚሊየን ወፃኢን ሰለስተ ዓመትን ዝወደአ እቲ ማእኸል፥ ዝተማልአ ዘፈር መፅናዕቲ ምርምር ንኽኸውን እቲ ትካል ከማልኦም ዝግብኡ ጉዳያት ከምዘለዉ ዋና ዳይሬክተር እቲ ማእኸል ዶክተር ሰለሞን ጫንያለው ሓቢሮም። እቲ ብሄራዊ ማእኸል ምርምር ጣፍ፥ ብዝድለ ዓቕሚ ምርምርን መፅናዕቲን ንምምራሕ ጉዳይ መሬት፣ ምቁርራፅ ሓይሊ መብራህቲን ፀገም ሓደጋ ውሕጅን ዝምልከቶ ኣካል ብዕቱብ ክሰርሐሉ ከምዝግባእ ተገሊፁ። ኣብቲ ስነስርዓት ምረቓ ዝተረኸቡ ሚኒስትር ሕርሻ ኣይተ ዑመር ሑሴን፥ እቲ ህንፃ ሃኒፅካ ምምራቕ ጥራሕ ዘይኮነስ ኣብ ዓውዲ ጣፍ ዝስርሑ ስራሕቲ ምርምር ምሕጋዝን ኣብ ሓረስቶት ጭቡጥ ለውጢ ንምምፃእ ምስራሕ ከምዝግባእን ኣተሓሳሲቦም።
Agriculture,ፓርክ ኢንዱስትሪ ባህርዳር ቀዳማይ ሚኒስትር ዶክትር ኣቢይ ኣሕመድን ካልኦት ሓለፍቲ ስራሕ ፌዴራልን ክልልን ኣብ ዝተረኸቡሉ ተመሪቑ። እቶም ቀዳማይ ሚኒስትር ኣብቲ ስነ-ስርዓት ምረቓ ኣብ ዘመሓላለፉዎ መልእኽቲ፥ መናእሰይ እቲ ከባቢ ስራሕ ምልማድ፣ ንመስራሕቲ ምኽባርን ካብ ወፃኢ ዝተረኸበ ልምዲ ኣብ ሓፂር እዋን ብምትካእን ብልዑል ስምዒት ሓላፍነት ክንቀሳቐሱ ይግባእ ኢሎም። እቲ ዝተመረቐ ፓርክ ኢንዱስትሪ፥ ካብቲ ዝህቦ ግልጋሎት ኢንዱስትሪ ብተወሳኺ ማእኻል መዘናግዒን ምርምር ተምሃሮን ንኽኸውን ምምሕዳር ከተማ ባህርዳር ክሰርሕ ከምዝግባእ እውን ኣገንዚቦም። ማእኸላት ፓርክ ኢንዱስትሪ፥ ንቴክኖሎጂን ስግግር ፍልጠትን ካብ ምጥቃም ብተወሳኺ መባፅሕቲ ቱሪዝም ምግባር ከምዝከኣል እቶም ቀዳማይ ሚኒስትር ገሊፆም።
Agriculture,ኣብክልል ጋምቤላ ብምኽንያት ዘጋጠመ ሓደጋ ውሕጅ ኣብ ወረዳ ላሬ ዝርከባ 28 ጣቢያታት ዝነብሩ ክፋላት ሕብረተሰብ ካብ መረበቶም ከምዝተመዛበሉ ተገሊፁ። ብተመሳሳሊ ኣብ 16 ጣቢያታት ዞባ ኑዎር ወረዳ ዋንቱዋ ዝነብሩ ልዕሊ 4 ሺሕን 500 ዜጋታት ከምዝተመዛበሉ ተሓቢሩ። ኤጀንሲ ምክልኻል ሓደጋን ውሕስና ምግቢን እቲ ክልል፥ በቲ ሓደጋ ውሕጅ ንዝተጎድኡ ወገናት ሓገዝ ንምግባር ምድላው እናገበረ ምዃኑ ገሊፁ። ኣብዚ ዓመት ምምላእ ሩባታት ስዒቡ ካብ ዓሚ ዝዛየደ ሓደጋ ውሕጅ ክፍጠር ስለዝኽእል፤ ህይወት ዜጋታት ንምድሓን ኣብ ደረቕ ከባቢታት ክሰፍሩ ናይ ምግባር ስራሕቲ እናሰርሐ ከምዝኾነ እውን ኣመሓዳሪ ዞባ ኑዎር ኣይተ ሙድ ቶክ ገሊፆም።
Agriculture,ኣብ ወረዳ ራያ ጨርጨር ጣብያታት ሓዲስ ቅኝን ኡላጋን ዝነበረ ሓያል ዕስለ ኣብ ልዕሊ ዝራእቲ ጉድኣት ከየብፅሕ ኣብ በረኻ (ዱር) እናሃለወ እኹል ነፀጋ ኬሚካል ከምዝተገበረሉ ዋና ኣማሓዳሪ ዞባ ደቡብ ትግራይ ኣይተ ረዳኢ ሓለፎም ገሊፆም። ውዕሎ መኸተ ኣንበጣ ትማሊ እውን ሓያል ከምዝነበረ እቶም ዋና ኣመሓዳሪ ሓቢሮም። ይኹን እንበር ኣብ ወረዳ ራያ ጨርጨር ጣብያታት ሓዲስ ቅኝን ኡላጋን ዝነበረ ሓያል ዕስለ ኣብ ልዕሊ ዝራእቲ ጉድኣት ከየብፅሕ ኣብ በረኻ እናሃለወ እኹል ነፀጋ ኬሚካል ተገይርሉ ኣሎ ኢሎም። “ሙሉእ ብሙሉእ ስለዘይተቐትለ ግን ንሎሚ መዓልቲ እውን ተወሳኺ ስራሕ ኮይኑ ሓዲሩ እዩ” ክብሉ ኣብ ማሕበራዊ ሚዲያ ፌስ ቡክ ገፆም ገሊፆም።
Agriculture,ኣብ ዞባ ደቡብ ትግራይ ኣብ ካልኣይ ሰሙን ወርሒ ነሓሰ 2012ዓ.ም ዝጀመረ ዕስለ ኣንበጣ ንምምካት ብፍላይ ኣብ ወረዳታት ራያ ዓዘቦን ራያ ጨርጨርን ፅዕፁዕ ፃዕሪ ይግበር ከምዘሎ ዋና ኣመሓዳሪ እቲ ዞባ ኣይተ ረዳኢ ሓለፎም ኣፍሊጦም። እቶም ዋና ኣመሓዳሪ ኣብ ማሕበራዊ ሚዲያ ፌስቡክ ገፆም ከምዝበልዎ፥ እቲ ዕስለ ኣንበጣ ብዘይካ ኣብ ፈለማ እዋን ኣብ ልዕሊ ብቁልቲ ጣፍ ዝበፅሐ ዝተወሰነ ጉድኣት ኣብ ልዕሊ ዝራእቲ ዓብይ ጉድኣት ከየብፅሕ ተገይሩ ኢዩ። ይኹን እንበር ብፍላይ ካብ 13 መስከረም 2013ዓ.ም ጀሚሩ ካብ ክልል ዓፋር ከባቢታት መጋለን ያሎን ኣዝዩ ከቢድ ዝብሃል ዕስለ አንበጣ ናብተን ወረዳታት ብስፍሓት እናኣተወ ከምዝርከብ ሓቢሮም።
Agriculture,ሰራሕተኛታት ኢትዮ ቴሌኮም ርጅን ሰሜን ከምኡ እውን ዎርልድ ቪዠንን “GiZ-ISFM” ዝተባሃሉ ዘይመንግስታውያን ትካላትን ንግብረ ሓይሊ ምክልኻል ዕስለ ኣምበጣ ትግራይ ዝውዕል ልዕሊ 2 ነጥቢ 6 ሚልየን ብር ሓገዝ ከምዝገበሩ ቢሮ ሕርሻን ገጠር ልምዓትን ክልል ትግራይ ኣፍለጡ። ዳርክትሬት ዳይሬክተር ቅድመ መጠንቀቅታን ህፁፅ ግብረ መልስን እቲ ቢሮ ኣይተ ገብረእግዚኣብሄር ኣረጋዊ፥  ኣብዚ ዓመት ሓደጋ ውሕጅ፣ ምግሃስ መሬትን ወራር ዕስለ ኣምበጣን ከም ክልል ብሰፊሑ ከምዘጋጠሙ ገሊፆም።
Agriculture,ኣብ ዘበነ ምህርቲ 2012/13 ልዕሊ 27 ሚልየን ኩንታልእቶት ንምርካብ ይስራሕ ከም ዘሎ ቢሮ ሕርሻን ልምዓት ገጠርን ክልል ትግራይ ኣፍሊጡ። ኣብ ቢሮ ሕርሻን ልምዓት ገጠርን ክልል ትግራይ ዳይሬክቶሬት ዳይሬክተር ልምዓት ዝራእትን ምምሕያሽ ልሙዕነት ሓመድን ኣይተ ሰለሞን ገ/ስላሴ ከምዝበልዎ፥ ሎሚ ዓመት ከም ክልል ብምግቢ ዓርስኻ ንምኽኣል ንዝግበር ፃዕሪ ዝሕግዝ 1 ነጥቢ 3 ሚልየን ሄክታር መሬት ብዝራእቲ ንምሽፋን ትልሚ ተታሒዙ እናተሰርሐ እዩ። ካብዚ እቲ 1 ሚልየንን 261 ሽሕን 918 ሄክታር መሬት ብዝተፈላለዩ ዓይነታት ዝራእቲ ተሸፊኑ እዩ ኢሎም። ትግራይ ብምግቢ ዓርሳ ንኽትክእል ንዝግበር ምንቅስቓስ ንምዕዋት ልዕሊ 95 ሚኢታዊ ተሓራሳይ መሬት ብዓንዲ ዝራእቲ ዝተሸፈነ እንትትከውን፥  ከም ክልል13 ሽሕ ኩንታል ሙሩፅ ዘርእን 516 ሽሕ ኩንታል ዘመናዊ ዱኽዒን ኣብ ጥቕሚ ውዕሉ እዩ።
Agriculture,ኣብዚ ዓመት ብዝተፈለየ ምልክዑ ሩባ ኣዋሽ መሊኡ ዘስዐቦ ሓደጋ ውሕጅ ብዙሕ ጉድኣት የብፅሕ ኣሎ። እቲ ሩባ ኣንፈት ኣብ ዝሰሓተሉ ክልል ዓፋር ድማ ዜጋታት ንኽመዛበሉን ንብረቶም ከዓኑን ካብ ምግባሩ ብተወሳኺ ዝባፅሑ ዝራእቲ ካብ ጥቕሚ ወፃኢ ገይሩዎም ኢዩ። ኣብ ሓንቲ ወረዳ ጥራሕ ብዘጋጠመ ሓደጋ ውሕጅን ምዕልቕላቕን ኣብ ልዕሊ 14 ሺሕ ሄክታር መሬት ዝነበሩ ዝባፅሑ ዝራእቲ ከዕኑ ክኢሉ ኢዩ። ፍርያት ሽኮር ኣገዳን ጡጥን ድማ ብልዑል ብርኪ ጉድኣት ዝበፅሖም ዝራእቲ ከምዝኾኑ ተገሊፁ። መብዛሕትኦም ኣብ ጥቕሚ ወፃእ ዝኾኑ ዝራእቲ ዝባፅሑን ካብ ወርሒ መስከረም ጀሚሮም ክእከቡ ዝነበሩን ፍርያታት ከምዝኾኑ እውን ተሓቢሩ።
Agriculture,ኣብ ልዕሊ 700 ሄክታር መሬት ዞባ ደቡብ ትግራይ ዘጋጠመ ዕስለ ኣንበጣ ንምጥፋእ ዘኽእል ነፀጋ ኬሚካል ይካየድ ምህላዉ ቢሮ ሕርሻ ልምዓት ገፀርን ብሄራዊ ክልላዊ መንግስቲ ትግራይ ኣፍሊጡ። በዓል ሞያ ኣዝርእቲ እቲ ቢሮ ኣይተ ዘነበ ክብረት ከምዝበልዎ፥ ብክልል ዓፋር ኣቢሉ ናብቲ ዞባ ዝኣተወ ዕስለ ኣንበጣ ኣብ ቁፅፅር ምውዓል እንተተኽኣለ እኳ ብዝተገበረ ዳህሳስ ከምብሓዱሽ ምግጣሙ ተረጋጊፁ ኣሎ። እቲ ዕስለ ኣብ ወረዳ ራያ ዓዘቦ ኣብ ዘሎ 700 ሄክታር መሬት ከምዘጋጠመ ዝተረጋገፀ እንትኸውን፥ ነዚ ንምጥፋእ ዘኽእል ነፀጋ ኬሚካል ይካየድ ከምዘሎ ሓቢሮም። ሐዚ ዘሎ ዕስለ ኣንበጣ ድሕሪ ሓደ ሰሙን ኣብ ልዕሊ ኣዝርእቲ ጉድኣት ከብፅሕ ስለ ዝኽእል ነዚ ንምጥፋእ ካብ ብሐዚኡ ፃዕሪ ይግበር ኣሎ ኢሎም።
Agriculture,ኣብ ብርክት ዝበላ ንትግራይ ዘዋስና ወረዳታት ኣንበጣ በረኻ እንዳተፈልፈለ እንትኸውን ብዝተዋደደ ሓይሊ ይውቃዕ ከምዘሎ ቢሮ ሕርሻን ልምዓት ገፀርን ብሄራዊ ክላዊ መንግስቲ ትግራይ ገሊፁ።እቲ ዕስለ ኣንበጣ ኣብ ጥፋእ ልዑል ምትሕብባር ስለዝሓትት ፃዕርታትና ነጠናኽር ክብል እቲ ቢሮ ፃውዒት ኣቕሪቡ። ሓደጋ እዚ ዕስለ ንዳሓር ስለዝኾነ ልዑል ጥንቃቐ ይሓትት ዝበለ  ቢሮ ሕርሻን ልምዓት ገፀርን ክልል ትግራይ፥  ኩሉ ኣመራርሓ፣ ሰብ ሞያን ካብ ክልል ክሳብ ወረዳታትን ጣብያታትን ብትኹረት ብምክትታል ኣብ ምምካት እዚ ዕስለ ክንረባረብ ይግባእ ክብል ኣብ ማሕበራዊ ሚዲያ ፌስ ቡክ ገፁ ኣብ ዘስፈሮ መልእኽቲ ኣተሓሳሲቡ።
Agriculture,ብምኽንያት ሓደጋ ውሕጅ ጉድኣት ንዝበፅሖም 600 ሺሕ ዝኾኑ ዜጋታት ሰብኣዊ ርዳእታን ሓገዝን እናተገበረ ከምዝኾነ ብሄራዊ ኮሚሽን ኣመራርሓ ስራሕ ስግኣት ሓደጋ ኣፍሊጡ። ኣብዚ ሰሙን ካብ በዓል መዚ ልምዓት ተፋሰሳት፣ ኣመራርሓ ስራሕ ስግኣት ሓደጋ፣ ኮሚሽን ልምዓት ማይን ክልል ዓፋርን ዝተወከሉ ላዕለዎት ሓለፍቲ ስራሕ ሩባ ኣዋሽ መሊኡ ብዘስዓቦ ሓደጋ ውሕጅ ዝበፅሐ ጉድኣት ተዘዋዊሮም ተዓዚቦም። ሩባ ኣዋሽ ኣብ ቀረባ ዓመታት ተራኢዩ ብዘይፍልጥ መልክዑ ተፋሰሳት ኣዕለቕሊቖም ኣብ ነበርቲ ልዑል ሓደጋ ኣብፂሑ ኢዩ። ኣብ ተፋሰስ ካብ ውሽጢ ዝርከባ ከባቢታት ልዑል ጉድኣት ዝበፅሖ ከባቢ ሓደ ኣብ ዞባ ምብራቕ ሽዋ ወረዳ ፈንታሌ ጥራሕ ልዕሊ 25 ሺሕ ዜጋታት ካብ መረበቶም ተመዛቢሎም ኢዮም።
Agriculture,ዓውዲ ግብርና ኢትዮጵያ ንምቕያር ግደ ምህዞ ዘፈር ውልቀ ኣድላዪ ኢዩ ክብሉ ቀዳማይ ሚኒስትር ዶክተር ኣቢይ ኣሕመድ ገሊፆም። ኣብ ኢኮኖሚ መሓውራዊ ለውጢ ንምምፃእ ይስርሐሉ ካብ ዘሎ ሓደ ዓውዲ ግብርና ከምዝኾነ እቶም ቀዳማይ ሚኒስትር ኣብ ማሕበራዊ ሚዲያ ፌስ ቡክ ገፆም ፅሒፎም። ኣብ ኢትዮጵያ ትምህርቲን ምርምርን ዘበናዊ ሕርሻ ካብ ዝጅምር ልዕሊ 70 ዓመታት ከምዝገበረ ዝገለፁ ቀዳማይ ሚኒስትር ዶክተር ኣቢይ፥ ይኹን እንበር ሕርሻ ካብ ስበትን ጉልበትን ብዕራይ ብምግልጋል ናብ ሽግግር ሃፍቲ ኢንዱስትሪ ኣይተቐየረን ኢሎም። ፣ ነዚ ንምቕያር ድማ ግደ ምህዞ ዘፈር ውልቀ ኣድላዪ ኢዩ ከብሉ ገሊፆም።
Agriculture,ሎሚ ዘመን ኣዝመራ 2012/2013 ዓ/ም ብብርኪ ክልል 1 ነጥቢ 3 ሚልየን ሄክታር ስፍሓት መሬት ብዝተፈላለዩ ዘራእቲ ንምሽፋን ካብ ዝተታሓዘ ትልሚ እቲ 1 ነጥቢ 15 ሚልየን ሄክታር ከም ዝተወገነ ቢሮ ሕርሻን ልምዓት ገጠርን ክልል ትግራይ ኣፍሊጡ። እቲ ዝተረፈ ንምምላእ ድማ ኣድላዪ ፃዕሪ ይግበር ኣሎ ተባሂሉ። ኣብ ዘበነ ምህርቲ 2012/13 ዓ.ም 25 ሚልየን ኩንታል እቶት ንምርካብ ትልሚ ተሓንፂፁ ይስራሕ ከምዘሎ እውን እቲ ቢሮ ገሊፁ። ይኹን ዳኣምበር ኣብዚ እዋን ኣብ ዞባ ደቡብ ትግራይ ተራኣዩ ዘሎ ዕስለ ኣንበጣ በረኻ ቅድሚ ከቢድ ጉድኣት ምብፅሑ ብሓፈሻ ህዝብን ኹሎም መዳርግቲ ኣካላትን ብፍላይ መንእሰይ ተወዲቦም እቲ ዕስለ ኣብ ምጥፋእ ክነጥፉ ከምዝግባእ ተሓቢሩ።
Agriculture,ቀዳማይ ሚኒስትር ፌዴሪኢ ዶክተር ኣቢይ ኣሕመድ ምስ ብህራዊ ኮሚቴ ኢንቨስትመንትን ፈጠራ ዕድል ስራሕን ተዛቲዮም። ቅንዲ ዕላማ እቲ ዘተ ድማ ኣብ ዝሓለፈ ዓመት ዝተሳለጡ ተግባራት ብህራዊ ፈጠራ ዕድል ስራሕን ምግምጋምን ንዝቕፅል ዓመት ኣንፈት ምሃብን ከምዝኾነ ቤት ፅሕፈት ቀዳማይ ሚኒስትር ኣፍሊጡ። ኣብ ዝሓለፈ ዓመት ዝተጣየሸን ስርሑ ብኣካብነት ቀዳማይ ሚኒስትር ኣቢይ ዝትግበርን እቲ ኮሚቴ፥ ምክትል ቀዳማይ ሚኒስትር፣ ፕሬዚዳንታት ብሄራዊ ክልላዊ መንግስቲ፣ ከንቲባታት ከተማ ምምሕዳር ኣዲስ ኣበባን ድሬዳዋን ከምኡ እውን ክልተ ተወከልቲ ቤት ፅሕፈት ቀዳማይ ሚኒስትርን ብኣባልነት ዝሓቖፈ ኢዩ።
Agriculture,ቀዳማይ ሚኒስትር ፌዴሪኢ ዶክተር ኣቢይ ኣሕመድ ኣብ ክልል ዓፋር ተረኺቦም ፈልሲ ተኺሎም። ኣብቲ ስነ-ስርዓት ተኸላ ፈልሲ ርእሰ ምምሕዳር እቲ ክልል ኣይተ ኣወል ኣርባ ሓዊሱ ሚኒስትራትን ላዕለዎት ሓለፍቲ እቲ ክልልን ተሳቲፎም። ኣብ ክልል ዓፋር ሎሚ መዓልቲ ጥራሕ 1 ነጥቢ 8 ሚሊየን ፈልሲታት ክትከሉ ኢዮም ተባሂሉ። ቀዳማይ ሚኒስትር ኣቢይ፥ ወፍሪ ተኸላ ፈልሲ ሓምለዋይ ዓሸራ እዚ ዓመት ኣብ ከተማ ሃዋሳ ከምዘጀመሩዎ ይፍለጥ። ነዙይ ስዒቡ ድማ ኣብ መላእ ሃገር ብስፍሓት ተኸላ ፈልሲ እናተሳለጠ ይርከብ። ኣብዚ ዓመት ወፍሪ ተኸላ ፈልሲ 5 ቢሊየን ፈልሲታት ንምትካል ዝተሃቀነ እንትኸውን፥ ክሳብ ሕዚ 2 ነጥቢ 9 ቢሊየን ፈልሲታት ተተኺሎም ኢዮም።
Agriculture,ቀዳማይ ሚኒስትር ፌዴሪኢ ዶክተር ኣቢይ ኣሕመድ ቀዳማይ ዙር ምምላእ ማይ ዓብዪ ግድብ ህዳሰ ኢትዮጵያ ኣመልኪቶም  መልእኽቲ እንኳዕ ደስ በለኩም ኣመሓላሊፎም! ሙሉእ ትሕዝቶ እቲ መግለፂ እንኳዕ ደስ በለኩም ከምዝስዕብ ቀሪቡ ኣሎ። ዝተኸበርኩም ህዝብታት ኢትዮጵያ፣ ክቡራትን ክቡራንን ሎሚ መዓልቲ ሃገርና ብልዑል ሃንቀውታ ትፅቢት እትገብረሉ ብስራት ሓጎስ እትሰምዐሉ ዕለት ኢዩ። ናይ ዓመታት ድኻምና ኣብ ወሳኒ ምዕራፍ ዝበፅሐሉ፣ ቀዳማይ ዙር ምምላእ ማይ ዓብዪ ግድብ ህዳሰ ኢትዮጵያ ዝተዛዘመሉ ታሪካዊ ዕለት ኢዩ። ብናይ ሓባር ፃዕርና ግድብና ኣብዚ ብርኪ ስለ ዘብፃሕናዮ መላእ ህዝብታት ሃገርና እንኳዕ ደስ በለና እንኳዕ ደስ በለኩም ንምባል እፎቱ።
Agriculture,ኣብ ሃገራት ምብራቕ ኣፍሪካ ዝተልዓለ ዕስለ ኣምበጣ በረኻ ንምክልኻል ኣብ ዝግበር ፃዕሪ ዓለም ለኸ ትካላት ሓገዝ ንኽገብራ ተሓቲቱ። ኣብ ምክልኻል እቲ ዝተልዓለ ዕስለ ኣምበጣ ትኹረት ዝገበረ ዘተን ገለፃን ኣብ ኣዲስ ኣበባ ሆቴል ስካይ ላይት ተኻይዱ። ኣብቲ መድረኸ ሚኒስትራት ዝተፈላለዩ ሃገራት፣ ተወከልቲ ትካል ምግቢን ሕርሻን ዓለም (ፋኦ) ከምኡ እውን ዓለም ለኸ ትካላት መሓዙት ልምዓት ይሳተፉ ኣለዉ። ዕስለ ኣምበጣ በረኻ ኣብ ሃገራት ምብራቕ ኣፍሪካ እናብፀሖ ዝርከብ ጉድኣት ብዝምልከት ገለፃ ዝተገበረ እንትኸውን፥ ብፍላይ ኢትዮጵያ፣ ኬንያን ሶሚሊያን በቲ ዕስለ ብልዑል ብርኪ ዝተጎድኣ ሃገራት ምዃነን ተሓቢሩ።
Agriculture,ካልኣይ ዓለም ለኸ ምርኢትን ኮንፈረንስን ቡን ኣብ ኣዲስ ኣበባ ኣዳራሽ ሚሊኒየም ምክያድ ጀሚሩ። እቲ ምርኢትን ኮንፈረንስን፥ “ቡን ካብ ሃገረ መበቆል ሰባት /ምድረ ቀደምት/” ብዝብል መሪሕ ቓል ንሰለስተ መዓልቲ ከምዝኽበር ተገሊፁ። ኣብቲ ምርኢት ሚኒስተር ሕርሻ ኣይተ ዑመር ሑሴንን ዋና ዳይሬክተር በዓል መዚ ቡን ሻሂን ዶክተር ኣዱኛ ደበላ ሃዊሱ ዝተፈላለዩ ሓፍቲ ስራሕ መንግስቲ ተረኺቦም። ኣፍረይቲን ዓደግቲን ቡን ብቐጥታ ብምርኻብ ዘለዎም ምትእስሳር ብዝበለፀ ንምጥንኻር ይሕግዝ ኢዩ ኣብ ዝተብሃለሉ እቲ ምርኢት፥ ልዕሊ 200 ብብርኪ ዓለም ለኸ ቡን ዝዕድጉን ሙሁራት እቲ ዓውዲን እናተሳተፉ ይርከቡ።
Agriculture,ህዝቢ ትግራይ ታሪኹን ባህሉን ዓቂቡ ስልጡን ክብርን መንነትን ክውንን ከምዝግባእ ቢሮ ባህልን ቱሪዝምን ክልል ትግራይ ገሊፁ። ሓላፊት እቲ ቢሮ ወይዘሮ ብርኽቲ ገብረመድህን ከምዝበልኦ፥ ህዝቢ ትግራይ ወናኒ ብርክት ዝበሉ ዝድህሰሱን ዘይድህሰሱን ሓድግታት እዩ። ብዙሓት ባህላውን ሃይማኖታውን ፀጋታት ዘለውዎ ህዝቢ ከምዝኾነ እውን ገሊፀን። እቶም ፀጋታት ንብርክት ዝበሉ ግዚያት ተዓቂቦም ብምፅነሖም ቁፅሪ ዑደተኛታት ክውስኽ ከምዝገበሮ ወይዘሮ ብርኽቲ ኣብሪሀን። መፃኢት ትግራይ ብባህልን ቱሪዝምን ብሩህ ንምግባርን ምስ ዘፈር ሕርሻ ዝወዳደር እቶት ንምርካብን ድማ ናይ 20 ዓመታት ፍኖተ ካርታ ተዳሊው ይስረሐሉ ከምዘሎ እተን ሓላፊት ቢሮ ኣብሪሀን።
Agriculture,ኣብ ሃገራት ምብረራቕ ኣፍሪካ ዘሎ ምስፍሕፋሕ ዕስለ ኣምበጣ በረኻ ስዒቡ ሶማሊያ ብሄራዊ ኣዋጅ ስግኣት ሓደጋ ኣዊጃ። ኢትዮጵያ ሓዊሱ ኣብ ሃገራ ቀርኒ ኣፍሪካ ተራእዩ ዘሎ ኣምበጣ በረኻ፥ ኣብ ልዕሊ ዝራእቲ ዓብዪ ጉድኣት እናብፀሐ ይርከብ። ሃገረ ሶማሊያ ድማ ብሄራዊ ኣዋጅ ስግኣት ሓደጋ ብምእዋጅ ፈላመይቲ ሃገር እቲ ዞባ ኮይና ኣላ። ሚኒስቴር ሕርሻ እታ ሃገር፥ እቲ ብዙሓት ዝራእቲ ከብርስ ዝኽእል ዕስለ ኣምበጣ እብ ልዕሊ ውሕስና ምግቢ ሶማሊያውያን ዓቢዪ ሓደጋ ኣንፀላሊዩ ኣሎ ክብል ገሊፁ። ብኣውሮፕላን ዝተሓገዘ ስራሕቲ ምንፃግ ኬሚካል ብምክያድ ነቲ ኣምበጣ ንምክልኻል ኣብ ዝግበር ፃዕሪ፥ ኣብ ሶማሊያ ዘሎ ዘይተረጋግአ ኩነታት ፀፅታ ዓብዪ ማሕለኻ ከምዝኾነ ተገሊፁ።
Agriculture,ኣብ መንጎ ወረዳ እንደርታን ወረዳ አብዓላን ዘሎ ርክብ ንምጥንኻር አብ ስራሕቲ ምሕዋይ ሃፍቲ ተፈጥሮ ዘድሃበ ዑደት ምክያዱ ቤት ፅሕፈት ሕርሻ ገጠር ልምዓት ወረዳ እንደርታ ገሊፁ። ኣብቲ ዑደት ካብ 17 ጣብያታት ክልቲአን ወረዳታት ዝተውፃእፀኡ ልዕሊ 120 አመራርሓ ጣብያታት፣ መራሕቲ ሃይማኖት፣ ዓበይቲ ዓድን ሕርሻ ወኪላትን ተሳቲፎም። አብ ወረዳ እንደርታ ጣብያ መንበረ ቅዱሳን መፋስስ ማይመሓሪ ዝርከብ ዝተከለለን ብዓሚቕ ትረንች ተሰሪሑ ሓዱሸ ዝተተኸለ ተፈጥሮኣዊ ተኽሊን ዘማእኸለ ልውውጥ ተሞክሮ ከምዘካየዱ ሓላፊ ቤት ፅሕፈት ሕርሻ ገጠር ልምዓት ወረዳ እንደርታ አይተ ፀጋይ ገብተኽለ ሓቢሮም።
Agriculture,ኣብ ዞባ ደቡብ ምብራቕ ትግራይ “ወፍሪ ዕቀባ ሓመድን ማይን ንመርኣያ ልምዓትን መኸተን” ብዝብል መሪሕ ሓሳብ ምልዕዓል መድረኽ ዘተ ኣብ ከተማ ዓዲ ጉደም ተኻይዱ። ኣብቲ መድረኽ ዘተ፥ ካብ ክልል፣ ወረዳታትን ጣብያታትን ዝተውፃእፅኡ ሓላፍቲ ስራሕ መንግስቲን ነበርቲ እቲ ዞባን ተረኺቦም። ምክትል ኣመሓዳሪን መተሓባበሪ ዘፈር ቁጠባን እቲ ዞባ ኣይተ ሃፍቱ ወላሞ፥ ስራሕቲ ወፍሪ ዕቀባ ሓመድን ማይን ካብ ዝጅመር ከባቢ 35 ዓመታት ከምዝገበረን ክሳብ ሐዚ ድማ መስተንክራዊ ዝኾኑ ስራሕቲ ልምዓት ከምዝተሰርሑን ገሊፆም። ቀንዲ ዕላማ እቲ ዘተ፥ ስራሕቲ ወፍሪ ዕቀባ ሓመድን ማይን ተጠናኺሩ ንክቕፅል ኩሉ ዝምልከቶ ኣካል ተዋዲዱ ንኽሰርሕ ትኹረት ዝገበረ ምዃኑ ገሊፆም።
Agriculture,ስሩዕ ናፃ ወፍሪ ዕቀባ ሓመድን ማይን ትግራይ ካብ 2 ለካቲት 2012 ዓ.ም ከምዝጅምር ቢሮ ሕርሻን ልምዓት ገጠርን ክልል ትግራይ ኣፍሊጡ። ኣብ ክልል ትግራይ ዝካየድ ስሩዕ ነፃ ወፍሪ ዕቀባ ሓመድን ማይን በጀት ዓመት 2012 ዓ.ም ምኽንያት ብምግባር መድረኽ ምንቕናቕ እናተሳለጠ ምፅንሑ እቲ ቢሮ ገሊፁ። ኣብዚ ዓመት ብብርኪ ክልል ልዕሊ 100 ሺሕ ሄክታር መሬት ብዕቀባ ሓመድን ማይን ንምሽፋን ከምዝተተለመ ዝገለፀ ቢሮ፥ እቲ 28 ሚኢታዊ ብዝተፈላለዩ ፕጀክቲታትን ከምዝውገንን እቲ ዝተረፈ 72 ሚኢታዊ ድማ ብናይ 20 መዓልቲ ስሩዕ ናፃ ወፍሪ ዕቀባ ከምዝዕመም ኣፍሊጡ።
Agriculture,መድረኽ ምንቕናቕ ነፃ ወፍሪ ዕቀባ ሓመድን ማይን 2012  ላዕለዎት ሓለፍቲ ዞባን ወረዳን፣ ሰብ ሞያ ሕርሻ ኣብ ዝተረኸብሉ ኣብ ከተማ መኾኒ ተሳሊጡ። እቲ መድረኽ ዘተ፥ ዓ/ም “ወፍሪ ዕቀባ ሓመድን ማይን ንመርኣያ ልምዓትናን ፅንዓትናን” ብዝብል መሪሕ ቃል ዘለዎ ኢዩ። ኣብ መኽፈቲ እቲ መድረኽ ተረኺቦም መደረ ዘስምዑ ዋና ኣማሓዳሪ ዞባ ደቡብ ኣይተ ረዳኢ ሓለፎም፥ ኣብ ሕርሻ ዓብይ ለዉጢ ክመፅእ እንተኾይኑ መበገሲና ወፊሪ ዕቀባ ሓመድን ማይን ጌርና ንሰርሖም ሰራሕቲ ምዃኖም ክንርዳእ ይግበእ ኢሎም። ነዚ ብምርዳእ ትኹረት ጌርካ ኣብ ምስራሕ ዘለዉ እወንታዊ ሰራሕቲ ብምዕቃብ፥ እቶም ክፍተታት ድማ ብዝግባእ ተገምጊሞም ናብ ስራሕ ዝእተወሉ ክኸውን ከምዘለዎ ድማ ገሊፆም።
Agriculture,ትካል ግልጋሎት ትራንስፖርትን ሎጂስቲክስን ባሕሪ ኢትዮጵያ ን2012 ዓ.ም እታወት ሕርሻ ዝኸውን ዘመናዊ ድኹዒ ሓመድ (መዳበርያ) ናብ ውሽጢ ዓዲ ንምጉዕዓዝ ዘኽእል ምድላው ምዝዛሙ ገሊፁ። እቲ ትካል፥ ነቲ ዝተትሓዘ በጀት ዓመት ዝውዕል እታወት ሕርሻ ዘመናዊ ዱኽዒ ሓመድ ካብ ወፃኢ ሃገራት ናብ ወደብ ጅቡቲ ናይ ምጉዕዓዝ ስራሕቲ ከምዝጀመረ እውን ኣፍሊጡ። ብመሰረት እዚ ድማ፥ መዳበርያ ዝፀዓነት ፈላመይቲ መርከብ ትማሊ ዕለት 28 ታሕሳስ 2012 ዓ.ም ኣብ ወደብ ጅቡቲ ምብፃሓ ተገሊፁ። እታ መርከብ ካብ ግብፂ ወደብ ኣዲባይ ዝፀዓነቶ 50 ሺሕ ሜትሪክ ቶን ዩሪያ መዳበርያ፥ ኣብ ወደብ ጅቡቲ ምርጋፍ ከምዝጀመረት እውን እቲ ትካል ሓቢሩ።
Agriculture,ሓረስቶት ዝኣከቡዎ ምህርቲ ካብ ካብ ብኽነት ዓቂቦም ኽኽዝኑ ከምዝግባእ ሚኒስቴር ሕርሻ ኣተሓሳሲቡ። ሚኒስትር ዲኤታ ሕርሻ ኣይተ ሳኒ ረዲ ምስ ፋና ብሮድካስቲንግ ኮርፖሬት ኣብ ዝገበሩዎ ፃንሒት፥ ኣብ እዋን ዘመነ ምህርቲ 2011/12 ዓ.ም ብኣዝርእቲ ካብ ዝተሸፈነ መሬት ናብ 90 ሚኢታዊ ዝፅጋዕ  ከምዝተኣከበ ገሊፆም። ብኽነት ፍርያት ምህርቲን ጉድለት ፅሬትን ካብ ዝፍጠረሎም ኩነታት ሓደ ናብ ቆፎ ምስ ኣተወ ዝህሉ ጉድለት ኣተሓሕዛ ምዃኑ ዝገለፁ እቶም ሚኒስትር ዲኤታ፥ ሓረስቶት ኣብ ምእካብን ምኽዛንን ምህርቲ ዝገብሩዎ ጥንቃቐ ከሕይሉ ከምዝግባእ ኣተሓሳሲቦም። ዘንድሮ ከማሳ ዝግጅት ጀምሮ የሜካናይዜሽን አጠቃቀም ከፍተኛ ደረጃ ላይ የደረሰ መሆኑን በመጠቆምም፤ በምርት አሰባሰብ ሂደቱ ከፍተኛ የህብረተሰብ ተሳትፍ የታየ መሆኑንም አንስተዋል ሚኒስትር ዴታው።
Agriculture,ኣብ በጀት ዓመት 2012 ዓ.ም ወርሒ ሕዳር ካብ ንግዲ ወፃኢ 190 ነጥቢ 73 ሚሊየን ዶላር ኣሜሪካ ኣታዊ ከምዝተረኸበ ሚኒስቴር ንግዲን ኢንዱስትሪን ኣፍሊጡ። ኣብ ወርሒ ሕዳር ካብ ምህርትታት ሕርሻ ፣ ማኒፋክቸሪንግን ውፅኢታት ማዕድንን 289 ነጥብ 15 ሚሊየን ሚልዮን ዶላር ኣሜሪካ ንምርካብ ተተሊሙ 190 ነጥቢ 73 ሚሊየን ዶላር ኣሜሪካ ኣታዊ ተረኺቡ። እቲ ኣታዊ ብሚኢታዊ እንትስላዕ ድማ፥ 65 ነጥቢ 96 ሚኢታዊ ምዕዋት ከምዝተኽኣለ ካብ ሚኒስቴር ንግድን ኢንዳስትሪን ዝረኸብናዮ ሓበሬታ የረድእ።
Agriculture,ሎሚ ዘበን ኣብ እዋን ክረምቲ ንዝትከል ፈልሲ ዝውዕል 25 ሺሕ ሄክታር መሬት ብዘመናዊ መሳርሒ “ጂፒኤስ” ናይ ምፍላይ ስራሕቲ ወሲኹ ዝተፈላለዩ ምድላዋት ከምዝተወገኑ ቢሮ ልምዓት ገፀርን ሕርሻን ክልል ትግራይ ኣፍሊጡ። ዳይሬክተር ኣጠቓቕማ ልምዓት ደኒ እቲ ቢሮ ኣይተ ሙዑዝ ሃይሉ ከምዝበልዎ፥ ነቲ ፈልሲ ንምትካል ዘኽእሉ 13 ሚሊየን ጎዳጉዲ ኣብ ኩሎም ከባቢታት ተዳሊዮም ኣለዉ። ካብ ዝሓለፈ ወርሒ ለካቲት 2012 ዓ.ም ጀሚሩ ጠሊ ንምእካብ ዘኽእሉ ስራሕቲ እናተሰርሑ ከምዝፀንሑ እውን ሓቢሮም። ነቶም ፈልሲታት ድሕሪ ተኸላ ማይ ንምስታይ ዘኽእሉ ጎዳጉዲ መዋህለሊ ማይ ናይ ምኹዓት ስራሕቲ ኣብዚ ሐዚ እዋን ይሳለጥ ኣሎ ኢሎም። ብመሰረት እዚ ካብ 100 ክሳብ 600 ሺሕ ሊትሮ ማይ ናይ ምሓዝ ዓቕሚ ዘለዎም 62 ኣናእሽተይ ጎዳጉዲ መዋህለሊ ማይ ተዃዒቶም ኣለዉ።
Agriculture,ኣብ ዞባ ደቡብ ትግራይ ጎና ጎኒ ምክልኻል ተላባዲ ሕማም ቫይረስ ኮሮና 2 ነጥቢ 8 ሚሊዮን ኩንታል ምህርቲ ንምርካብ ዘኽእል ቅድመ ምድላው እናተሰርሐ ምዃኑ ተገሊፁ። ሓላፊ መምርሒ ሕርሻን ገጠር ልምዓትን ዞባ ደቡብ ትግራይ ኣይተ ሃይለ ታደለ ከም ዝበልዎ፥ ብብርኪ ዞባ ካብ መወዳእታ 2012 ክሳዕ 2013 ዓ.ም 143 ሽሕን 326 ሄክታር መሬት ብዝራእቲ ብምሽፋንን መፍረያይነትን ፍሪያትን ዘዕብዩ ስራሕቲ ብምስራሕን 2 ነጥቢ 8 ሚሊዮን ኩንታል ምህርቲ ንምርካብ ይስራሕ ኣሎ። ሓረስቶት ቕድሚ ምምፃእ ተላባዲ ሕማም ቫይረስ ኮሮና ዝተወሃቦም ናይ መፍረያይነት ስልጠና ሒዞም ኣካላዊ ርሕቐቶም ብምሕላው እታዎታት እናወሰዱ ከምዝርከቡ እውን ኣገንዚቦም። ሰብ ሞያታት ሕርሸ ድማ ንለበዳ ሕማም ቫይረስ ኮሮና ብዘየቃልዕ መልክዑ ንክላስተራት መፍረይቲ ሓረስቶት በቢ 10 ስልጠና እናሃቡ፣ እናሓገዙን እታዎታት እናካፋፈሉን ምዃኖም ገሊፆም።
Agriculture,ኣብ ወረዳ ወልቃይት ኣብ ዘመነ ምህርቲ ዓመተ 2012/13ዓ ልዕሊ 56 ሽሕ ሄክታር ተሓራሲ መሬት ብዝተፈላለዩ ዝራእቲ ከም ዝሽፈን ቤት ፅሕፈት ሕርሻን ልምዓትን ገጠርን እታ ወረዳ ኣፍሊጡ። ኣብቲ ቤት ፅሕፈት በዓል ሞያ ዝራእቲ ኣይተ ተሻለ ገብረዋህድ ከም ዝሓበርዎ፥ ሕብረት ስራሕ ማሕበራት ውዕሊ ብምእሳር መፍረያይነት ንምድንፋዕ ዝሕግዙ ሰብ ስራሕ ዘመናዊ ዱኽዒታት የተኣታትዋ ኣለዋ። ኩሉ ሓረስታይ ኣብ ዝተፈላለዩ ከባቢታት ክልልን ሃገርን ዝረአ ዘሎ ባልዕ ዕስለ ኣምበጣ ኣብ ዝራእቲ ከስዕቦ ዝኽእል ሓደጋ ብምርዳእ ክትትልል ክገብርን ክከላኸሎን ከም ዝግባእ እቶም በዓል ሞያ  ገሊፆም ክብል ቤት ፅሕፈት ርክብ ህዝብን መንግስትን ወረዳ ወልቃይት ፀብፂቡ።
Agriculture,ኣብ ኬንያ ዝዘነበ ሓያል ዝናብ ስዒቡ ብዘጋጠመ ውሕጅን ምህማም መሬትን ኣስታት 200 ሰባት ህይወቶም ከምዝሰኣኑ ተገሊፁ። ብተወሳኺ ልዕሊ 100 ሽሕ ሰባት ካብ መረበቶም ከምዝተመዛበሉ ተሓቢሩ። ብኣሻሓት ዝቑፀር ሄክታር ሕርሻ ዘራእቲ በቲ ውሕጅ ከምዝተወሰደ እውን መንግስቲ እታ ሃገር ዘውፅኦ መግለፂ ይሕብር። እቲ ሓያል ዝናብ ንመፃኢ ሰሙናት ክቕፅል ይኽእል ኢዩ ዘብል ትፅቢት ዘሎ እንትከውን፥ ነዚ ስዒቡ ብፍላይ ሓይሊ ኤሌክትሪክ ዘፈልፍሉ ክልተ ግድባት ንሓደጋ ከይሳጥሑ ተሰጊኡ ኣሎ። ስለዝኾነ ኣብ ትሕቲ እቶም ግድባት ዝርከቡ ነበርቲ ካብቲ ከባቢ ክለዓሉን ናብ ብርኽ ዝበለ ቦታ ክወፅኡን ተነጊርዎም ተባሂሉ።
Agriculture,ኣብ መብዛሕትኡ ከባቢታት ዝወቅዕ ዘሎ ዝናብ ኣብ ዝተወሰኑ ከባቢታት ተጠናኺሩ ከምዝቕፅል ኤጀንሲ ብሄራዊ ሜትሮሎጂ ገሊፁ። እቲ ተጠናኺሩ ዝቕፅል ዝናብ ኣብ ዝተወሰኑ ከባቢታት ሓደጋ ውሕጅ ከስዕብ ዝኽእል ዋላ እንተኾነ፥ ንዘፈር ሕርሻ ግን ልዑል ረብሓ ከምዘለዎ እቲ ኤጀንሲ ገሊፁ። በዓል ሞያ ትንበያ ኩነታት ኣየርን ፀባይ ኣየርን ሜትሮሎጂ እቲ ኤጀንሲ ኣይተ ታምሩ ከበደ ንፋና ብሮድካስቲንግ ኮርፖሬት ከምዝገለፁዎ፥ ደቡብ ምዕራብ ጋምቤላ፣ ህዝቢታት ደቡብ፣ መብዛሕትኡ ከባቢታት ክልል ኦሮሚያን ቤንሻንጉልን ልዑል መጠን ዘለዎ ዝናብ ክወቅዕ ኢዩ።
Agriculture,ኣብ ቀዳማይ ዙር ልምዓት መስኖ ልዕሊ 54 ሽሕ ሄክታር መሬት ብመስኖ ምልምዑ ቢሮ ሕርሻን ልምዓት ገጠርን ትግራይ ኣፍሊጡ። እቲ ልምዓት መስኖ ንልዕሊ 200 ሽሕ ሓረስቶት ተጠቀምቲ ዝገበረ ምዃኑ መራሒ ጉጅለ ኣሕምልትን ቅመማ ቅመምን እቲ ቢሮ ኣይተ ሓየሎም ተካ ተዛሪቦም። ኣብ ቀዳማይ ዙር ልምዓት መስኖ ካብ ዝለመዐ መሬት እቲ 30 ሚእታዊ ኣብ ኻልኣይ ዙርያ ልምዓት መስኖ ንምልማዕ እናተሰረሐ ምዃኑ ኣይተ ሓየሎም ገሊፆም። ሓረስታይ ካብ መስኖ መዓልታዊ ኣታዊ ንክህልዎ ዘኽእል ኣንፈት ተግባራዊ ብምግባር ኣብዚ ዓመት 7 ሚልየን ኩንታል እቶት ካብ መስኖ ንምርካብ ፃዕሪ የግበር ኣሎ ዝበሉ እቶም መራሒ ጉጅለ፥ ዛጊድ ኣስታት ሓደ ሚልየን ኩንታል ምህርቲ ተረኺቡ እዩ ኢሎም።
Agriculture,ኣብ ሰለስተ ዞባታት ትግራይ ወራር ዕስለ ኣምበጣ ዳግም ከምዝተረአየ ቢሮ ሕርሻን ልምዓት ገጠርን ትግራይ ኣፍሊጡ። ይኹን እምበር እቲ ዕስለ ዛጊድ ከቢድ ጉድኣት ከምዘየብፀሐ ተሓቢሩ። ዳይሬክቶር ዳይሬክቶሬት ምክልኻልን ምቁፅፃርን ባልዓት እቲ ቢሮ ኣይተ መብራህቶም ገብረ ኪዳን ከምዝበልዎ፥ እቲ ዕስለ ኣብ ክልተ ወረዳታት ዞባ ደቡብ፣ ኣብ ሓደ ወረዳ ዞባ ሰሜን ምዕራብ ከምኡ እውን ኣብ ብርክት ዝበላ ወረዳታት ዞባ ማእኸል እዩ ኣጋጢሙ። እቲ ዕስለ ቅድሚ ሐዚ ብዝኣተወሉ ኣንፈት ዘይኮነስ ብክልል ኣምሓራ እምባታት ሰሜን ኣቋሪፁ ናብ ወረዳታት ፀለምቲን ጣንቋ ኣበርገለ ኣቢሉ ናብ ዞባ ማእኸል ይኣቱ ምህላዉ ተዛሪቦም። ኣብዚ ሐዚ እዋን ዘጋጠመ ወራር ዕስለ ኣምበጣ ካብ ቁፅፅር ወፃኢ እተን ወረዳታት ዘይምዃኑ ዝገለፁ ኣይተ መብራህቶም፥ ብባህላዊ መንገድን ኬሚካል ብምንፃግን ኣቢልካ እቲ ዕስለ ንምብራር እናተሰረሐ እዩ ኢሎም።
Agriculture,ኣብ ኢትዮጵያ ንዝተወለዐ ዕስለ ኣምበጣ በረኻ ንምክልኻል ትውዕል ኣውሮፕላን ሓገዝ ገይሩ።፡ እቲ ስነ-ስርዓት ርኽክብ፥ ሚኒስትር ዲኤታ ሕርሻ ዶክተር ካባ ኡርጌሳ ኣብ ዝተረኸቡሉ ተሳሊጡ። እቶም ሚኒስትር ዲኤታ ኣብቲ ስነ-ስርዓት ከምዝበሉዎ፥ መበገሲኡ ካብ ሃገራት የመንን ሶማሊያን ኣቢሉ ናብ አኢትዮጵያ ዝኣተወ ዕስለ ኣምበጣ በረኻ ናይ ምክልኸል ስራሕቲ እናተሰርሐ ይርከብ። ትካል ምግቢን ሕርሻን ዓለም ተወሳኺ ሓገዝ ኣውሮፕላን ምግባሩ፥ ነቲ ዝተጀመረ ናይ ምክልኻል ስራሕቲ ብዝበለፀ ውፅኢታዊ ከምዝገብሮ ኣብሪሆም። ኣብ ቀፃሊ እዋን ድማ ተወሰኽቲ ኣውሮፕላናት ናብ ስራሕ ብምእታው ሰፊሕ ናይ ምልኻል ስራሕቲ ንምስራሕ ትልሚ ተታሒዙ እናተሰርሐ ምዃኑ ምግላፆም ካብ ሚኒስቴር ሕርሻ ዝረኸብናዮ ሓበሬታ የረድእ።
Agriculture,ኣብ ቀዳማይ ፈረቓ ዓመት 2012 ዓ.ም ን91ሰብ ሃፍቲ ፍቓድ ኢንቨስትመንት ከምዝሃበ ቤት ፅሕፈት ኮሚሽን ኢንቨስትመንት ክላስተር ሽረ ኣፍሊጡ ። እቶም ሰብ ሃፍቲ ልዕሊ 550 ሚልየን ብር ርእሰማል ዘመዝገቡ ኢዮም። ተተካኢ ሓላፊ ቤት ፅሕፈት እቲ ኮምሽን ኣይተ ማዓሾ ገብረስላሰ፥ እቶም ሰብ ሃፍቲ ኣብ ከተማ ሕርሻን ማኒፋክቸሪንግን ዝነጥፉ እዮም ኢሎም ። ንልዕሊ 4 ሺሕ መናኣሰይ ብቀዋምን ግዝያዉን ዕድል ስራሕ ንምፍጣር ዘኽእሉ ከምዝኾኑ እውን ተገሊፁ። እቲ ኮሚሽን ብ ኣዋጅ ቁፅሪ 319/2011 ዓ.ም ቦታታት ኢንቨስትመንት ከማሓድር፣ ከፅድቕን ክዕድልን ሓላፍነት ከምዝተዉሃቦ ይፍለጥ።
Agriculture,ትካል ምግቢን ሕርሻን ዓለም(ፋኦ) ኣብ ኢትዮጵያ ዝተርኣየ ዕስለ ኣምበጣ ንምክልኻል ዘኽእል 4 ነጥቢ 5 ሚሊየን ዶላር ኣሜሪካ ሓገዝ ከምዝገብር ቃል ኣትዩ። ሚኒስትር ዲኤታ ሕራሻ ኣይተ ሳኒ ረዲ ከምዝበሉዎ፥ እቲ ኣብ ኢትዮጵያ ዝተልዓለ ዕስለ ኣምበጣ ባህላዊ መገዲን ነፀጋ ኬሚካልን ብምጥቃም 90 ሚኢታዊ ምንካይ ተኻኢሉ ኢዩ። ይሁን እንጅ በአንዳንድ ቦታዎች በባህላዊ መንገድ ለማስወገድ በሚደረገው ጥረት የአንበጣ መንጋው ስለሚበታተን የቁጥጥር ሂደቱን ፈታኝ አድርጎታል ብለዋል። ይኹን እምበር ኣብ ሓደሓደ ቦታት ብባህላዊ መገዲ ንምውጋድ ኣብ ዝግበር ፃዕሪ እቲ ዕስለ ኣምበጣ ስለዝብተን ከይዲ ቁፅፅር ፈታኒ ከምዝገበሮ ገሊፆም። እቲ ዕስለ ኣንበጣ ካብ ማእኸላይ ምብራቕ ተላዒሉ ብየመንን ሶሚሊያን ኣቢሉ ናብ ኢትዮጵያ ብምእታው፥ ኣብ ከባቢታት ዞባ ደቡብ ትግራይ፣ ክልል ሶሚሌ፣ ዓፋር፣ ምብራቕ ኣምሓራን ከምዝተባፅሐ ተዛሪቦም።
Agriculture,ብሓላፊ ቢሮ ልምዓት ሕርሻን ገጠርን ክልል ትግራይ ዶክተር ኣትነኩት መዝገቡ ዝምራሕ ጉጅለ ልኡኽ መንግስቲ እቲ ክልል መኽፈቲ ስነ ስርዓት ነፃ ወፍሪ ዕቀባ ሓመድን ማይን ተዓዚቡ። እቶም ኣባላት ጉጅለ ልኡኽ ኣብ ዞባ ምብራቕ ትግራይ ኣብ ዝነበረ መኽፈቲ ስነ ስርዓት ሎሚ መዓልቲ ዝተሳተፉ እንትኾኑ፥ ኣብቲ ዑደት ዝተፋላለዩ ላዕለዎት ሓለፍቲ ስራሕን ኣጋይሽን ተሳቲፎም።
Agriculture,ቢሮ ሕርሻን ልምዓት ገጠርን ክልል ትግራይ መበል 45 ዓመት ምጅማር ብረታዊ ቃልሲ ህዝቢ ትግራይ 11 ለካቲት ምኽንያት ብምግባር ሎሚ መዓልቲ መግለፂ ሂቡ። ሓላፊ ቢሮ ሕርሻን ልምዓት ገጠርን ክልል ትግራይ ዶክተር ኣትንኩት መዝገቡ፥ መንእሰይ ትግራይ ከምቲ ኣብ ዕስለ ኣንበጣ ቆልዓ ምስ ሽማግለ ሓድነቱ ኣሐይሉ ዘርኣዮ መኸተ ሕዚ እውን ኣብ ወፍሪ ዕቀባ ማይን ሓመድን ኩሉ ሕብረተሰብ ናይ ባዕሉ ኣስተዋፅኦ ከበርክት ፃውዒት ኣቕሪቦም። “መስመርና ኣፅኒዕና ንመኸተ” እንትንብል ኩሉ ነገር ብመንፅር ልምዓት ክኸውን ከም ዘለዎ እቶም ሓላፊ ገሊፆም። “ወፍሪ ዕቀባ ሓመድን ማይን ንልምዓትን መኸተን” ብዝብል መሪሕ ሓሳብ መናእሰይ፣ ደቂ-ኣንስትዮን ሓረስቶትን ብዘሳተፈ መልክዑ ኣስታት 1 ነጥቢ 2 ሚልየን ህዝቢ ክወፍር ዘኽእል ምድላዋት ተወጊኑ ከምዘሎ አውን ሓቢሮም።
Agriculture,ብልዑል ሸርፊ ወፃኢ ካብ ወፃኢ ዝኣቱ ስርናይ ንምቕራይ ዘኽእል ስራሕ እናተሰርሐ ምዃኑ ሚኒስቴር ሕርሻ ኣፍሊጡ። ሚኒስትር ሕርሻ ኣይተ ዑመር ሑሴን፥ ልዕሊ 14 ሺሕ ሄክታር ስርናይ ቆላ ብመስኖ እናለምዐ ምዃኑ ተዛሪቦም። ኣብ ቀፃሊ ድማ ኣብ ቆላማ ከባቢታት ስርናይ ንምልማዕ ኣብ 3 ሺሕ ሄክታር ብዝሒት ዘርኢ እናተሰርሐ ከምዝኾነ ገሊፆም። ኣብቶም ዝቕፅሉ ሰለስተ ዓማውቲ ብልዑል ሸርፊ ወፃኢ ናብ ውሽጢ ዓዲ ዝኣቱ ዘሎ ስርናይ ንምቕራይ ኣብ ልምዓት ስርናይ ቆላ ትኹረት ተገይሩ ከምዝስራሕ ኢዮም እቶም ሚኒስትር ዝሓበሩ። ኣንበጣ በረኻን እዋኑ ዘይሓለወ ማይን ኣብ ብኽነት ፍርያት ዘብፀሖ ጉድኣት ዝምልከት ዳህሳስ መፅናዕቲ እናተሰርሐ ከምዝኾነ ዝገለፁ እቶም ሚኒስትር፥ ውፅኢት እቲ መፅናዕቲ ኣብ ቀፃሊ ከምዝግለፅ እውን ኣገንዚቦም። መንግስቲ መሳርሒታት ሜካናይዜሽን ብነፃ ቐረፅ ንኸኣትዉ ምውሳኑ፥ ኣብ ምዕባይ ምህርቲን ምንካይ ብኽነትን ብርቱዕ ምልዕዓል ከምዝፈጠረ ኣይተ ዑመር ገሊፆም።
Agriculture,ኣብ ቀዳማይ ዙር ስራሕቲ መስኖ ልዕሊ 20 ሽሕ ሄክታር መሬት ብዝተፈለለዩ ዝራእቲ፣ ኣሕምልትን ፍራምረን ከም ዝተሸፈነ ቢሮ ሕርሻን ልምዓት ገጠርን ትግራይ ሓቢሩ። ኣብ 2010 ዓ.ም ብጅፒኤስ ዝተፀንዐ መፅናዕቲ ከም ዘመላኽቶ፥ ኣብ ትግራይ ብመስኖ ክለምዕ እዩ ዝተብሃለ ኣስታት 68 ሺሐን 631 ሄክታር መሬት ኢዩ። ካብዙይ ኣብ ዝሓለፈ ዓመት 53 ሺሕን 76 ሄክታር መሬት ክለምዕ ከምዝተገበረ ተሓቢሩ። ኣብ ዓመተ 2012 ድማ ናይ ኣዝመራ ዝራእቲ ብቅልጡፍ ክልዓል ብምግባር፥ ኣብ ቀዳማይ ዙር ስራሕቲ መስኖ ልዕሊ 68 ሽሕ ሄክታር መሬት ንምልማዕ ትልሚ ከምዝተትሓዘ ተሓቢሩ። ዛጊድ 20 ሺሕን 234 ሄክታር መሬት ብዝተፈላለዩ ዝራእቲ፣ ፍራምረን ኣሕምልትን ተሸፊኑ ከም ዝርከብ ድማ ኣብቲ ቢሮ ዳይሬክቶሬት ዳይሬክቶር ልምዓት መስኖ ኣይተ በሪሁን ኣረጋዊ ገሊፆም።
Agriculture,ኣብ በጀት ዓመት 2012 ዓ.ም፤ ኣብ ዝሓለፉ ኣርባዕተ ኣዋርሕ ካብ ዘፈራት ሕርሻ፣ መመምረትተን ፍርያት መኣድንን 916 ነጥቢ 21 ሚሊየን ዶላር ኣሜሪካ ኣታዊ ሸርፊ ወፃኢ ተረኺቡ። ኣብቶም ዝዝሓለፉ ኣርባዕተ ኣዋር 1 ነጥቢ 07 ቢሊየን ዶላር ኣሜሪካ ንምርካብ ተተሊሙ ኢዩ 916 ሚሊየን ዶላር ኣሜሪካ ኣታዊ ክርከብ ከምዝኸኣለ ዝተገገለፀ። እቲ ኣፈፃፅማ ምስ 2011 ዓ.ም ተመሳሳሊ ኣዋርሕ ዝተረኸበ 814 ነጥቢ 73 ሚሊየን ዶላር ኣሜሪካ እንትነፃፀር፥ ናይ 101 ነጥቢ 48 ሚሊየን ዶላር ኣሜሪካ ወሰኽ ከምዘለዎ ሚኒስቴር ንግዲን ኢንዱስትሪን ኣፍሊጡ። ኣብዚ በጀት ዓመት ልዕሊ ዝተትሓዘሎም ትልሚ ኣፈፃፅማ ዘመዝገቡ ፍርያታት ንግዲ ወፃኢ፥ ዕምበባ፣ ፍርያታት ኣዝርእቲን ቃንጫን፣ ዕጣን፣ ጫትን ኤሌክትሪክን ኢዮም። ካብ ዝተትሓዘሎም ትልሚ ካብ 75 ክሳብ 99 ሚኢታዊ ዘመዝገቡ ፍርያታት ቀላሚጠስ፣ ዝራእቲ ጥራጥረ፣ ጨርቃጨርቂን ዓለባን፣ ሽምዒ፣ ቡን፣ ታንታለምን ናይ ቅብኣት ዝራእቲን ምዃኖም ተገሊፁ።
Agriculture,ምክትል ሓላፊ ቤት ፅሕፈት ልምዓት ሕርሻን ገፀርን ወረዳ ኣፅቢ ወንበርታ ኣይተ ኣታኽልቲ ኣረፈ ከምዝበልዎ ኣብታ ወረዳ ካብዘሎ ልዕሊ 11 ሽሕ ሄክታር ተሓራሲ መሬት ዛጊድ ልዕሊ 1200 ሄክታር ብዝራእቲ ተሸፊኑ፡፡ ኣብዚ ኣብ 2003/04 ዘመነ ምህርቲ ልዕሊ 390 ሽሕ ኩንታል ክርከብ ትልሚ ከምዘሎ ዝሓበሩ ኣይተ ኣታኽልቲ እዚ ንምፍፃም ልዕሊ 6 ሽሕ ኩንታል ዘመናዊ ድኹዒ፣ልዕሊ 4 ሽሕ ኩንታል ሙሩፅ ዘርኢ፣ ልዕሊ 130 ሽሕ ኩንታል  ኮምፖስትን ልዕሊ 390 ሽሕ ኩንታል ባህላዊ ድኹዒ ናብ ኢድ ሓረስታይ በፂሑ እዩ ፡፡ ብተወሳኺ ኣብ ልዕሊ 11 ሽሕ ሄክታር መሬት ስራሕቲ ጠሊ ከምዝተሰርሐ ኣይተ ኣታክልቲ ገሊፆም፡፡ዝናብ ዘንጊዑ ብምጅማሩ ምድንጓያት ከምዝፈጠረ ብምግላፅ ሓዚ ግና ዝናብ ብምጅማሩ ሙሉእ ታሓራሲ መሬት እታ ወረዳ ብዝራእቲ ንምሽፋን ኣብ ርብራብ ከምዝርከቡ ሓቢሮም፡፡ኣብ ነፍሲ ወከፍ ሓረስታይ ዘሎ ኣፈላላይ ምጥላብን ምጥቃምን እታወታት ኢሉውን ስርሓቲ ዓቐብቲ ጠልን ምልስላስ መሬትን ንምፅባብ ብልምዓት ጉጅለን ኔትዎርክን ኣቢሉ እናተሰረሐ ከምዘሎ ብምጥቃስ እዚ ድማ ኣብቲ ሓረስታይ ፅቡቕ ምልዕዓል ከምዝፈጠረ ገሊፆም፡፡ ሓረስቶት እኹል እታወታት ብምጥቃምን ባዓላት ከየመኻነዩ ስራሕቲ ምዝራእ ኣጠናኺሮም ክቕፅልሉ እቶም ምክትል  ሓላፊ ፀዊዖም፡፡ኣብ ወረዳ ኣፅቢ ወንበርታ ጣብያ ባርካ ዓዲ ስቡሕ ዝነባርነቶም ሓረስቶት ቀሺ ታደለ ገ/ሂወትን ሃለቃ ብርሃነ ኣሰፋን  ኣብ ሓጋይ ዝተወሃቦም ስልጠናታት መሰረት ብምግባር ዘለዎም መሬት ብኣግባቡ ከምዘለሳለሱን እታወታት ተጠቂሞም ከምዝዘርኡን ሓቢሮም፡፡ ሰብ ሞያ ሕርሻ ካብ ጎኖም ከይተፈለዩ ብኣግባቡ ክትትልን ደገፍን ከምዝገብርሎምን ሓቢሮም፡፡ኣብ ጣብያ ባርካ ዓዲ ስቡሕ ረኺብና ዘዘራረብናዮ ሕርሻ ወኪል ኣይተ ኣባይ ተኽለ ብወገኑ ካብ ዞባ ክሳብ ቑሸት ነቲ ሓረስታይ ዝተወሃቡ ስልጠናታት ለውጢ ኣተሓሳስባ ኣብ ምምፃእ ሓጋዚ ከምዝነበረ ገሊፁ፡፡  
Agriculture,ሓረስቶት ወረዳ ጋንታ ኣፈሹም ኣብ ዘበን ምህርቲ 20022003 ምህርቲ ብዕፅፊ ንምሕፋስ ኣበርቲዖም እናሰርሑ ከምዝርከቡ ሓቢሮም፡፡ሓረስቶት ዞባ ምብራቕ ወረዳ ጋንታኣፈሹም ቅድም ክብል ዝሓፍስዎ ዝነበሩ መጠን ምህርቲ ስኣን ዝግባእ ጠለብ ሙሩፅ ዘርኢ፣ እታወታትን፣ ሳይንሳዊ ሜላ ማሕረስን ትሕቲ ምህርቲ ይሓፍሱ ንባሮም ተዛሪቦም፡፡እቶም ሓረስቶት ካብ ቅድሚ ሐዚ ተሞክሮ ወሲድና መንግስቲ ብዝትሓዝና ዘበናዊ ሜላ ኣተሓራርሳን ኣተሓፋፍሳን ምህርቲ ብዝግባእ ብምትግባር መጠን ምህርትና ክንዓፅፍ ኢና ክብሉ ኣረጋጊፆም፡፡ነባርቶም ጣብያ ድብላ ስዓት ቑሸት ድብላ ዝኾኑ ሓረስታይ ሃለቃ ገብረየሱስ ኣባይ ክምዝበልዎ ንዘለዎም ልዕሊ 1 ሄ/ር መሬት ከባቢ 10  ኩንታል ኮምፖስትን ባህላዊ ድኹዒን ተጠቒሞም ኣለሳሊሶም እዮም፡፡ 3 ኩንታል ምሩፅ ዘርእን 3 ኩንታል ዘበናዊ ድኹዒን ተጠቒሞም ጠሊ ዓቐብቲ ስነ ማሕረስ ብምክታል ኣብ ከይዲ ምዝራአ ከምዝርከቡ ኣረዲኦም፡፡ነባርነቶም መሳሳሊ ጣብያ ዝኾኑ ቀሺ ገ/ሂወት ጋረድ ብወገኖም ኩሎም እታወታት ድሕሪ ምጥላብ ዘበናዊ ሜላ ኣተሓራርሳ ስዒቦም እናዘርኡ ከመዝርከቡ ድሕሪ ምግላፅ ቅድም ክብል ኣብ ዝተዘርኣ መሬቶም ሰፋሕቲ ስራሕቲ ጠሊ ምዕቃብ ወጊኖም ዘራእቶም ምፅሃይ ከም ዝጀመሩ ገሊፆም፡፡ እዞም ሓረስቶት ካብ ቡቕሊ ክሳብ ዓፂድ ኣብ ዘሎ ከይዲ በቢ እዋኑ ግቡእ ክትትልን ፃህያይን እንተዘይተኻይዱ ዝርከብ መጠን ምህርቲ ብ 30 ሚኢታዊ ከምዝንኪ ብምብራህ   ዝለዓለ እቶት ንክሓፍሱ በቲ ዝድለ ኣገባብ ስነ ማሕረስን ሓሪሶም ዘሪኦም ሐዚ ናብ ስራሕቲ ፃህያይ ኣብ ምስግጋር ከምዝርከቡ ኣረዲኦም፡፡
Agriculture,ልዕሊ 15 ሽሕ ሓረስቶት  ወረዳ እምባላጀ ልዕሊ ሓደ መማረፂ ማይ መስኖ ተጠቒሞም ልዕሊ 2ሽሕን 600 ሄክታር መሬት ብመስኖ የልምዑ ከምዘለዉ ምምሕዳር እቲ ወረዳ ኣፍሊጡ፡፡ምክትል ዋና ኣማሓዳሪን ሓላፊ ቤ/ፅሕፈት ልምዓት ሕርሻ ወረዳ እምባኣላጀ ኣይተ ጉዕሽ ሃይሉ ከምዝገለፅዎ 15 ሽሕን 111 ሓረስቶት ልዕሊ ሓደ መማረፂ ማይ መስኖ ብምጥቃም 2ሽሕን 600 ሄክታር መሬት ብመስኖ የልምዑ ከምዘለዉ ሓቢሮም፡፡ኣብ 1 ዙር መስኖ ልዕሊ 1ሽሕ ኩንታል ዘበናዊ ድኹዕን ምሩፅ ዘርኢ ኣብ ረብሓ ከምዝዋዓለን እዙይ ድማ መፍረያይነት ሕርሻ ካብ ሄክታር ዝራእቲ 45፣ ቅመማ ቅመም 16፣ ኣሕምልቲ ድማ ናብ 400 ኩንታል ክብ ከምዝብል ዝገለፁ ኣይተ ጉዕሽ ኣብ 412 ሄክታር መሬት ቀወምቲ ተኽልታት የልምዑ ምህላዎም ኣመልኪቶም፡፡ምስዚ ብተወሳኺ ቴክኖሎጂታት ማይ መስኖ ጠብጠብታ፣ ሞተራትን ስቲናታትን ናብ ሓረስቶት ከምዝተኣታተውን 3ሽሕን 354 ሄክታር ሓድሽ ብመስኖ ዝለምዕ መሬት ንምግፋሕ ብልዕሊ ፍርቂ ሚሊዮን ብረ በጀት ክልተ ዋሓዝቲ ሩባታት ህንፀት ምእላይ ማይ ይሳለጡ ከምዘለዉ ኣይተ ጉዕሽ ገሊፆም፡፡ኣብ 1 ዙር ልምዓት መስኖ ጥራሕ ልዕሊ 400 ኩንታል ምህርቲ ክርከብ ትፅቢት ከምዝግበርን መማረፂ ቴክኖሎጂ ማይ ዘይነበሮም 7 ሽሕ ሓረስቶት ድማ ነዚ ምውናን ዘኽእሎም ህንፀት ምግፋሕ መስኖ ይካየዱ ምህላዎም ኣይተ ጉዕሽ ሃይሉ ኣልኪቶም፡፡ 
Agriculture,እዚ ዝተገለፀ ኣብ ወረዳ ጣንቋ ኣበርገለ ኣብ ዝተኻየደ ናይ ምክክር መድረኽ እዩ፡፡ኣብቲ መድረክ ተረኪቦም ዘረባ ዘስምዑ ምክትል ርእሰ ምምሕዳር ብሄራዊ ክልላዊ መንግስቲ ትግራይ ኣይተ በየነ መኩሩ ከምዝበልዎ ተፈጥሮ ሃፍቲ ምክንኻንን ምዕቃብን ኣብ ምዕባለ ሓደ ከባቢ ወሳኒ ግደ ከምዘለዎን ብፍላይ ብተደጋጋሚ ብድርቂ ዝጥቅዓ ከባብታት ተፈጥሮ ሃፍቲ ብምዕቃብ ቁፅሪ ሓደ መማረፂ እዩ ምስ በሉ ተፈጥሮ ሃፍቲ ዓቒብኻ ዝተዋደደ ልምዓት መስናን ናይ ሃፍቲ እንስሳ ስራሕቲ ኣጠናኺርካ ምቅፃል ንዘላቂ ልምዓት ወሳኒ መማረፂ እዩ ኢሎም፡፡ምስዚ ብምትሕሓዝ ኣይተ በየነ ከምዝበልዎ ሓረስታይ ቀንዲ ሃፍቲ ጉልበቱን መሬቱን እዩ ምስሪሉ ነዚ ሃፍቲ እዙይ ኣዋዲድካ ብምጥቃም ተጀሚሩ ዘሎ ናይ ዕብየትን ትራንስፎርሜሽንን ትልሚ ኣብ ሸትኡ ክነብፅሖ ይግባእ ኢሎም፡፡ ኣብቲ መድረክ ዝተረኸቡ ሓረስቶትን ክኢላታትን ብወገኖም መንግስቲ ዘሓንፀፆም ፖሊስን ስትራተጅን ኣብ ባይታ ተግባራዊ ብምግባር ዕድመ ድኽነት ንምሕፃር ቆፀሮ ክንህቦ ኣይግባእን ብምባል ካብ ኩለን ጣብያታት እታ ወረዳ ዝተውፃእፅኡ ልዕሊ 450 ሞዴል ሓረስቶት ዓበይቲ ዓዲ ነባራት ተቃለስቲ እቲ ከባቢ ብሙሉእ ድምፂ ወሲኖም እዮም፡፡ኣብቲ ምክክር መድረኽ ንምክትል ርእሰ ምምሕዳር ኣይተ በየነ ሓዊሱ ላዕለዎት ሓለፍቲ ክልልን ዞባን ተረኺቦም እዮም፡፡
Agriculture,ኣብ ወረዳ ስሓርቲ ሳምረ ኣብ በጀት ዓመት 20032004 ልዕሊ 19 ሚልየን ፈልሲ ብብተና፣ብቁርፅራፅ፣ብስፕሊትን ንምዝራእን ንምትካል ስራሕቲ ቅድመ ምድላው ከምዝተወገነ ቤት ፅሕፈት ሕርቫን ገጠር ልምዓትን እታ ወረዳ ኣፍሊጡ፡፡ኣብ ቤት ፅሕፈት ሕርሻን ገጠር ልምዓትን ወረዳ ስሓርቲ ሳምረ ኣተሓባባሪ ከይዲ ስራሕ ሃፍቲ ተፈጥሮ ኣይተ ጌታቸው ኣበራ ንሪፖርተርና ኣብ ዝሃብዎ መብርሂ ኣብ ክራማት 2003/2004 ካብ ሚያዝያ ዝጀመረ ልዕሊ 8 ሚልየን ተክሊ ብብተና ምዝራእ ተጀሚሩ  እዩ፡፡ልዕሊ 7 ሚልየን ብቁርፅራፅን ስፕሊትን ልዕሊ 4 ሚልየን ብፈሊሱ ካብ ሓደ ሓምለ ጀሚሩ ንምትካል ስራሕቲ ቅድመ ምድላው ተወጊኑ እዩ ዝበሉ ኣይተ ጌታቸወ ዛጊድ ልዕሊ 3.6 ሚልየን ጉዳጉዲ ተኳዒቶም ይርከቡ ኢሎም፡፡ኣብቲ ስርሓቲ ፈልሲ ተኸላ ተምሃሮ፣ ሰራሕተኛታት መንግስትን  ነበርትን ብድምሩ ልዕሊ 200 ሽሕ ህዝቢ ከምዝሳተፍ ኣይተ ጌታቸው ሓቢሮም፡፡ኣብ መወዳእታ ንድርቂ ዝፃወር ተኽሊ ጃትሮፋ ናብታ ወረዳ ኣብ ምትእትታው ከምዝርከብ ዝገለፁ ኣይተ ጌታቸው ኣብ ዝሓለፈ ዓመት ካብ ዝተተከሉ ፈልስታት እቶም 60 ሚኢታዊ ከምዝፀደቁ ሓቢሮም፡፡
Agriculture,ኣብ ወረዳ መረብ ለኸ ልዕሊ 20 ሽሕ  ሄክታር መሬት መስኖ ንምልማዕ ሰፋሕቲ ስራሕቲ ይሳለጡ  ከምዘለው ሓላፊ ሕርሻን ገጠር ልምዓትን እቲ ወረዳ ኣይተ ኣረጋይ ገማርያም ገሊፆም፡፡ሓላፊ ሕርሻን ልምዓት ገጠርን ወረዳ መረብ ለኸ ኣይተ ኣረጋይ ገ/ማርያም ከምዝበሉዎ ኣብዚ ዓመት ልዕሊ 20 ሽሕ ሄክታር መሬት ብመስኖ ንምልማዕ ስራሕቲ ምድላው ዘርእን ቀረብ እታወታትን ብምውጋን ዛጊድ ልዕሊ 5 ሽሕ ሄክታር መሬት ብኣሕምልት፣ ፍራምረ፣ ቅብኣት እኽልን፣ ቅመማ ቕመምን ተዘሪኡ ኣሎ፡፡ሓረስቶት ወረዳ መረብ ለኸ ዝለዓለ እቶት ንምሕፋስ ልዕሊ 4 ሚኢቲ ሞተራት ማይ ኣብ ጥቕሚ ብምውዓል ስርሓቲ ልምዓት መስኖ የሳልጡ ከምዘለው ኣይተ ኣረጋይ ወሲኾም ሓቢሮም፡፡ከም መብርሂ እቶም ሓላፊ ዘራእቲ መስኖ 1ይ ዙር ዝግባእ ውፅኢት ክሕፈስ ተሓሲቡ 17 ሽሕ ኩንታል ዘመናዊ ድኹዒ ልዕሊ ሓደ ሚልየን ኩንታል ድማ ባህላዊ ድኹዒ  ፀረ ባልዕ መድሓኒታትን ተዳልዮም’ዮም፡፡ ኣብ መወዳእታ ኣብዚ ዓመት 60 ሚኢታዊ ኣሕምልትን ፍራምረን 30 ሚኢታዊ ቅብኣት እኽሊ እቲ 10 ሚኢታዊ ድማ ቕመማ ቕመም ንምሽፋን ምስ መፍረይቲ ሓረስቶት ብምርድዳእ ምንቅስቓስ ከምዝተጀመረ ይገልፁ፡፡
Agriculture,ማእኸል ምርምር ሕርሻ መቐለ ምስ ተማራመርቲ ሓረስቶት ብምትሕግጋዝ ዘካይዶ ምርምር ውፅኢታዊ ምኳኑ ኣፍሊጡ፡፡ማእኸል  ምርምር ሕርሻ ተመራመርቲ ሓረስቶትን ብሓባር ዝውገኑ ስርሓቲ ምርምር ምብዛሕ ሙሩፅታት ዓሌታት ዝራእቲ ስርናይ፣ ጣፍ፣ዑፉንን ስገምን ውፅኢታዊ ምኳኖም ተጠቐምቲ ሓረስቶት ኣረጋጊፆም፡፡ ተመራመራይ ሓረስታይ ካልኣዮ ካሕሳይ ብወገኖም ብማእኸል ምርምር ሕርሻ ዝቐረበሎም 3 ዓይነታት ስርናይ ኣብ ተመሳሳሊ መሬት  ብዘበናዊ ሕርሻ ብመስመር ብምዝራእን  ብናይ ባዕሎም ልምዳዊ/ባህላዊ/ኣሰራርሓ ዘርኦም ክልቲኡ ብምውድዳር እቲ ብምርምር ሕርሻ ተደጊፎም ዝዘርእዎን HW-468 ዝዓይነቱ ዓሌት ስርናይ ዝበለፀ ውፅኢት ከምዝረኸብሉ ኣረዲኦም፡፡እቶም ብተመራመርቲ ሓረስቶት ዝርከቡ ዘለው ሙሩፃት ዓሌታት ዝራእቲ ናብ ካልኦት ከባቢታት ንምግፋሕ ከም ቐንዲ ዋኒን ከምዝሓዝዎን ካብ ካልኦት ከባቢታት ተፈቲኖም ዝመፁ ሙሩፅ ዘርኢ ኣብ ግራቶም ብምዝራእ ከመዘጋፋሕዎን እቶም ተመራመርቲ ኣብ ኢንቲትዩት ምርምር ሕርሻ ትግራይ ተመራማራይ ስነ-ዘራእቲ መንእሰይ ህንፃ ገብሩ ከምዝበሎ ምስ ምርምር ሕርሻን ኤክስቴንሽንን ብምዝማድ ዝግበር ምርምር ውፅኢታዊ ከምዝኾነ ገሊፁ፡፡ ብፍላይ ሃይበሪ ዝተብሃለ ሓድሽ ዘርኢ ዑፉን ናብ ገባራት ብምትእትታው ቅድሚ ሐዚ ይጥቀምሉ ካብ ዝነበሩ ዓሌት ዑፉን ካብ ሄክታር 20 ኩንታል ይርከብ ከምዝነበረ ሐዚ  እቲ ብምርምር  ዝተረኸበ ሓድሽ ዘርኢ ተጠቒሞም ካብ ሄክታር ካብ 80-100 ኩንታል ንምርካብ ከምዝተኽኣለ ገሊፁ፡፡     
Agriculture,በቢዓመቱ ኣብ ኩለን ገጠር ወረዳታት ትግራይ ወፍሪ ስራሕቲ ዕቐባ ሓመድን ማይን ብምክያድ ኣብ ስራሕቲ ምዕቃብ ጠሊን ምሕዋይ ሃፍቲ ተፈጥሮን ኣወንታዊ ለውጢ ይመፅእ ከምዘሎን ለምዘበን'ውን  ልዕሊ 100 ሽሕ ሄክታር መሬት ብስራሕቲ ዕቐባ ሓመድን ማይን ብምዕቓብ ካብ ብርሰት ንምክልኻል ዘክእል ስራሕ ከምዝተጀመረ ኣብ ቢሮ ሕርሻን ልምዓት ገጠርን ትግራይ ወናኒ ከይዲ ስራሕ ርክብ ህዝቢ ኣይተ ኣለም ቢሰጥ ገሊፆም፡፡ብነፃ ወፍሪ 20 መዓልቲ ዕቐባ ሓመድን ማይን ኣብ መዓልቲ ልዕሊ 1.3 ሚልየን ህዝቢ ከምዝዋፈርን ዝስርሑ ስራሕቲ ብፅሬት ብምውጋን እቲ 60 ሚኢታዊ ኣብ ስራሕቲ ጠሊ ምዕቃብ ከምዝኾነ ዝገለፁ ኣይተ ኣለም ወረዳታት ንስራሕቲ ዕቀባ ሓመድን ማይን ዘድልይ ናውቲ ብምዕዳግ የከፋፍላ ከምዘለዋ ሓቢሮም፡፡ኣብ ትግራይ ስራሕቲ ወፍሪ ዕቐባ ሓመድን ማይን ምስላጥ ካብ ዝጅምር ከባቢታት ክሓውዩን ዝደረቑ ፍልፍል ማያት ክጉልብቱን ክኢሎም እዮም ዝበሉ ኣይተ ኣለም ኣብ ዝቕፅሉ 5 ዓመታት ዝተትሓዘ ትልሚ ዕብየትን ትራንስፎርሜሽንን ንምዕዋት ሕርሻ ብዕፅፊ ንምዕባይ ምስላጥ ስራሕቲ ዕቀባ ሓመድን ማይን ወሳኒ ከምዝኾነ ድማ ኣረዲኦም፡፡ ዛጊድ ኣብ ዞባታት ማእከል፣ደቡብ ምብራቕን ሰሜን ምዕራብን ስራሕቲ ዕቐባ ሓመድን ማይን ከምዝተጀመረ ኣብ ካልኦት ዞባታት እውን ኣብዚ ሰሙን እዚ ከምዝጅመር እቶም ሓላፊ ኣፍሊጦም፡፡ኣብ ትግራይ ኣብ ዝሓለፈ ዓመት 150 ሽሕ ሄክታር መሬት ብስራሕቲ ዕቐባ ሓመድን ማይን ከምዝተሸፈነን ለምዘበን እውን ምስቲ ዝሳለጥ 100 ሽሕ ሄክታር መሬት ብተወሳኺ ብምግቢ ንስራሕ 50 ሽሕ ሄክታር መሬት ከምዝሳለጥ ድማ ኣይተ ኣለም ኣረዲኦም፡፡
Agriculture,ነበርቲ ጣብያታት ማ/ሸዊቶን ገንደብታን ዝኾኑ ሃለቓ ኣብርሃ ሃይለን ኣይተ ገ/መድህን ገ/ቸአል ከምዝበልዎ ኣብ ዘለና 3 ፅማድ ታሓራሳይ መሬት ልዕሊ ሓደ ኩንታል ዘመናዊ ድኹዒ፣ ሙሩፅ ዘርኢ ብምጥቓም ለብዘበን ዝሓሸ እቶት ንምርካብ ብወፈራ ይኹን ብውልቐ ዝራእቶም ብእዋኑ ብምፅሃይ ብምኽንኻንን ከምኡውን ፀረ ሞኽታ መድሓኒት እናተጠቐሙ ከምዝርከቡ ገሊፆም፡፡ ኣተሓሒዞም ኣብ ዝሓለፈ ዓመት ብሰንኪ ዘጋጠመ ዋሕዲ ዝናብ፣ ሕፅረት ክንክን መሬት፣ መዳበርያን ሙሩፅ ዘርኢ ብጉቡአ ብዘይምጥቃሞም ክረኽብዎ ዝግበኦም ምህርቲ ከምዘይረኸቡ ገሊፆም፡፡ ለብዘበን ግን ብእዋኑ መሬቶም ብምክንኻን ብክኢላታት ዝግበረሎም ሞያዊ ደገፍ ኣብ ተግባር ብምውዓል መዳበርያን ሙሩፅ ዘርኢ ብዘድሊ ዓቐን ብምጥቃም ካብ ሄክታር ልዕሊ 30 ኩንታል ንምርካብ ይፅዕሩ ከምዘለው ገሊፆም፡፡ ብተመሳሳሊ ኣብ ቤት ፅሕፈት ሕርሻን ገጠር ልምዓትን ክኢላ ሕርሻ ዝኾኑ ኣይተ ጎበዛይ ነጋሽ ከም ዝበልዎ ኣብ ወረዳ ዓድዋ 13714 ሄክታር ተሓራሳይ መሬት ከምዘሎ ብምሕባር ዛጊድ ልዕሊ 13440 ሄክታር ብዘራእቲ ከምዝተሸፈነን ነዚ ዘድሊ እታወታት ማለት እውን ልዕሊ 10 ሽሕ ዘመናዊ ድኹዒ ልዕሊ 5 ሚኢቲ ሽሕ ኮንፖስት፣ ልዕሊ 7 ሚኢቲ ሽሕ ናይ ተፈጥሮ ድኹዕን ኣብ ጥቕሚ ስለዝዋዓለ ካብ ሄክታር ልዕሊ 30 ኩንታል ምህርቲ ምርካብ ፃዕሪ ይግበር ከምዘሎ ሓቢሮም፡፡ኣተሓሒዞም ኩሉ ሓረስታይ ወረዳ ዓድዋ ነዚ ትልሚ መሰረት ብምግባር ፃህያይ ብእዋኑ እናፃህየን እናተኸናኸኑን ከም ዝርከቡ ብምሕባር ሐዚ እውን  ኣብ እዋን ጉስያን ምኩስኳስን ዩርያ ናይ ምጥቓም ስራሕቲ ተጠናኺሩ ክቕፅል ሚዒዶም፡፡ ብተወሳኺ ሓሰኻ ባርኖስ ከይፍጠርን ተተፈጢሩ እውን ጉቡእ ምክልኻል ንምግባር ምእንት ኽካኣል ሓረስታይ ካብ ሕዚኡ ንመሬቱን ዘራእቱን ዝላዓለ ትኩረት ገይሩ ክከታተል ከምዘለዎ ኣይተ ጎበዛይ ነጋሽ ክኢላ ወሲኾም ገሊፆም፡፡ 
Agriculture,ኣብ ወረዳ ራያ ኣላማጣ ሎሚ ዘበን ክርከብ ትፅቢት ዝግበረሉ ዝተዓፃፀፈ ምህርቲ ንሓረስቶት እታወታትን ዘበናዊ ቴክኖሎጂ ሕርሻ ክጥቀሙን ንዝራእቶም  ግቡኡ ክንክን  ክገብሩ ብዝተውሃበ ደገፍን ክትትልን ምኳኑ ተገሊፁ፡፡ኣብ ወረዳ ራያ ኣላማጣ ሎሚ ዘበን ክርከብ ትፅቢት ዝግበረሉ ዝተዓፃፀፈ ምህርቲ ንምድንፋዕ እቶት ምህርቲ ኣድላይቲ ዝኾኑ እታወታትን ዘበናዊ ቴክኖሎጂ ሕርሻን ግቡኡ ክንክን ዝራእቲ ክተግብሩ ኪኢላታት ሕርሻን ኣካላት ኣመራርሓ ወረዳን ጣብያን ብምትሕብባር ብዝካየድዎ ደገፍን ክትትልን ብዕድመኦም ሪኦምዎ ዘይፈልጡ ምህርቲ ክረኽቡ ከምዘኽኣሎም ሓደ ሓደ ሓረስቶት እቲ ወረዳ ገሊፆም፡፡ኣብ ወረዳ ራያ ኣላማጣ ነባርነቶም ጣብያ ሰላም ብቃልሲ ዝኾነ ሓረስታይ ሸኮለ ታደለ ከምዝገለፅዎ ኣብ ዝተፈላለዩ ከባቢታት እቲ ጣብያ 2 ሄክታር ሕርሻ መሬት ከምዘለዎምን ቅድም ክብል ተጠቂመምሉ ዘይፈልጡ እታወታት ከተግብሩ ብኪኢላታት ብዝገበርሎም ደገፍ ካብ መዋዓሊ 2 ፅምዲ ጣፍ 8 መሸላ 30 ኩንታል ምህርቲ ከምዝሓፍሱ ሓቢሮም፡፡ብዕድመኦም ሪኦምዎ ዘይፈልጡ ምህርቲ ክረኽቡ ዘኽአሎም ስራሕቲ ዕቀባ ማይን ሓመድን ዝተፈላለዩ ጠሊ ዓቐብቲ ስራሕ ብምትግባሮም ምኳኑ ዝሓበሩ ሓረስታይ ሸኮለ ታደለ ብፍላይ ኪኢላታት ልምዓት ሕርሻን ኣካላት ኣመራርሓ ወረዳን ጣብያን ሕርሻ ካድረታት ካብ ጎኖም ከይተፈለዩ ብዝገበርሎም ደገፍ ከምዝኾነን ካብዚ ተበጊሶም ቀፃሊ ፃዕሪ ከምዘመዝግቡ ኣፍሊጦም፡፡12 ክፍሊ ትምህርቶም ወዲኦም ናብ ሕርሻ ዝተዋፈሩ ዝተምሃሩ ሓረስታይ ኣይተ ወዳጅ ኣማረ ነባርነቶጀም ኣብ ጣብያ ኩሉ ግዜ ለምለም እንትኸውን ብዝራእቲ መሸላ ዝተሸፈነ 3 ሄ/ር እታወታት ብምጥቃም ደጋጊሞም 4 ግዜ ብምሕራስን ብምልስላስ ከምኡውን ስራሕቲ ሸልሻልን ጠሊ ዓቐብቲ ስራሕ ከተግብሩ ብኪኢላታት ብዝተውሃቦም ደገፍ ከምዘመዝግቡ ጥርጥር ከምዘይብሎም ገሊፆም፡፡ ኪኢላ ፋነ ዘራእቲ ቤት ፅሕፈት ልምዓት ሕርሻ ወረዳ ራያ ኣላማጣ ኣይተ ስዩም ደርበው ከምዝገለፅዎ ዝተዓፃፀፈ ምህርቲ ክርከብ ንሓረስቶት እታወታት ክጥቀሙ ካብዝተገበረ ፃዕሪ ብተወሳኪ ድሑር ኣተሓሳስባ ተወጊዱ ዝሓሸ ውፅኢት ክምዝገብን ለውጢ ግንዛበ ክህቡ ኣስተምህሮ ብምሃብን ዝሓሹ ሓረስቶት ንዝደኸሙ ክድግፍ ብዝተጣየሸ መርበብ ዝተትሓዘ ወረዳዊ ትልሚ ክዕወት ምክኣሉ ኣመልኪቶም፡፡
Agriculture,መሬትና ብእዋኑ ብምፅሃይን እኹል እታወታት ብምጥቓምን ምህርትና ክንዓፅፍ ኢና ክብሉ ሓረስቶት ወረዳ ኣፅቢ ወምበርታ ገሊፆም፡ኣብታ ወረዳ ነበርቲ ጣብያ ባርካ ዓዲስብሓ ዝኾኑ ሓረስቶት ሃለቓ ወልዳይ ኣፅብሃን ወ/ሮ ካሕሳ ተፈሪን ብሓባር ከምዝገለፅዎ ቅድም ብዘይ ዘመናዊ ድኹዒ እንትዝራእ እቲ እኽሊ ይኹን ፃህያይ ደቒቕ ስለዝኸውን እንተይተፀሃየ ይተርፍ እሞ ክርከብ ዝግበኦ ምህርቲ ከይተረኸበ ይተርፍ ከም ዝነበረን ብምግላፅ ሐዚ ግን እኹል ዝናብ ብምዝናቡን እኹል ሙሩፅ ዘርኢ ብምጥቓሞምን እቲ እኽሊ ይኹን ፃህያይ ጎልቢቱ ንምፅሃዩ ምቹው ብምኳኑ ፃህዮም እኽሎም ካብ ባልዕ የድሕኑን እንስሳኦም እውን ይምግቡን ከምዘለው ገሊፆም፡፡ምህርቲ ንምዕፃፍ ጉጅላዊ ዝኾነ ምትሕግጋዝ ብምትእትታው  ነናይ ባዕልኻ ምፅሃይ ሓላፊ ተጎጂልካ ብሓባር ብምስራሕ  ዕውት ሜላ ተጠቒምና በብመዓልትና ተሓባቢርና ብምፅሃይ ተረባሕቲ ንኸውን ኣለና ኢሎም፡፡ሕርሻ ወኪል ጣብያ ባርካ ዓዲ ሰብሓ ኣይተ ፅጋቡ ኣፅብሃ ብወገኑ ካብ 28 ሰነ ክሳብ 30 ሓምለ ብተኸታታሊ እኹል ዝናብ ምዝናቡ ተተሓሒዙ ኣብ ምህርቲ ናይ ምዕፃፍ ስራሕቲ እናነጠፉ ከም ዝፀንሑ ብምዝኽኻር ኣብታ ጣብያ ልዕሊ 479 ኩንታል መዳበርያ፣ 300 ኩንታል ምሩፅ ዘርኢ፣ 34 ሽሕ ኩንታል ድኹዕን 20 ሽሕ ኩንታል ኮምፖስትን ኣብ 558 ሄ/ር መሬት ተነስኒሱ ኣብ ረብሓ ከምዝወዓለ ብምግላፅ እቲ ፃህያይ እውን ብኡ መጠን በዝሑ ስለዘሎ ኣብታ ጣብያ ዘለዋ 53 ልምዓት ጉጅለታት ኣብ ውሽጠን ዘለዋ 216 ንኡሳን ጉጅለታት ብሓባር ፃህያይ ዝበዝሖ ግራት ቅድሚት ብምሃብ ብወፍሪ እናተፀሃየ ከምዝኾነ ኣረዲኡ፡፡ ፃህያይ ካብ 30-45 ሚኢታዊ ምህርቲ ናይ ምቕናስ ተኽእሎ ከምዘለዎ ዝገለፀ ኣይተ ፅጋቡ እተን 216 ንኡሳን ጉጅለታት ብምውፋር ብእዋኑ ክፃሀ ብምግባር እቲ ናይ ዝናብ ኩነታት በቲ ዘለዎ እንተቐፂሉ እቲ ክርከብ ትፅቢት ዝግበረሉ ምህርቲ ክርከብ ከምዝኽእል ገሊፁ፡፡ 
Agriculture,ሓረስቶት ወረዳ እንደርታ ምሩፅ ዘርኢ ብምፍራይ ጠለብ ሙሩፅ ዘርኢ እታወረዳ ከምዝሸፈኑ ገሊፆም፡፡ ኣብ ወረዳ እንደርታ ጣብያ ዓራቶ ዝርከቡ ሓረስቶት እኹል ሙሩፅ ዘርኢ ከፍርዩ ብምኽኣሎም ኣብ ቐፃሊ ዓመት ካብ ክልል  ምሩፅ ዘርኢ ከምዘይፅበዩ ኣረጋጊፆም፡፡ኣብ ወረዳ እንደርታ ጣብያ ዓራቶ ነባሪ ዝኾነ ሃለቓ በርሀ ከምዝበሎ አብ ዓመት 3 ጊዜ ምህርቲ ከምዘእተውን ኣብዚ ሕዚ እዋን ኣብ 10 ሄክታር መሬት ብትውፈርቲ ሙሩፅ ዘርኢ ብምርባሕ ካብ 400 ክሳብ 500 ኩንታል ሙሩፅ ዘርኢ ከምዝረክብ ብምጥቃስ ኣብ ከባቢኡ ንዝርከቡ ብርትዓዊ ዋጋ ከምዘከፋፈልን ገሊፁ፡፡ብተመሳሳሊ ኣብ መዓል ፅምዲ ግራቶም እታወታት ብዝግባእ ብምጥቓምን ደጋጊሞም ብምሕራስን ቅድም ክብል 5 ኩንታል ይረኽቡ ምንባሮም ዝገለፁ ሓረስታይ ኣለም በርሀ ኣብ ናይ ሎሚ ዓመት ምህርቲ 20 ኩንታል ከምዝረኽቡ ገሊፆም፡፡ድሕሪ እቲ ዑደት ኣብ ዝተገበረ ምይይጥ ኣመሓዳሪ ዞባ ደቡብ ምብራቅ ኣይተ ጥላሁን ታረቀ ከምዝበልዎ ኣብ ደርጋዓጀንን ዓራቶን ዝተርኣየ ፍርያት ሓረስቶት ድኽነት ንምቅባር ቆሪፆም ምልዓሎም ዘርኢ እዩ፡፡ ብተወሳኺ ኣይተ ጥላሁን ሎሚ ዘበን ዝነበረ ሽፋን ዝናብ ዝሓሸ ዋላ እንተነበረ እቶም ብሳይንሳዊ ሜላ እታወታት ዝተጠቐሙ ሓረስቶት ዝሓሸ ፍርያት ከምዝረኽቡ መረጋገፂ ካብ ናይ ሓረስቶት ግራት ምርኣይ ከምዝተኻኣለ ገሊፆም፡፡   ኣመሓዳሪ ወረዳ እንደርታ ኣይተ ጐይተኦም ገ/ማርያም ሓረስቶት ኣንፈት ምስፋሕ ስትራቴጂ ተኸቲሎም ኣብ ውስን ኸባቢ ዘለው ቡሉፃት ስራሕቲ ናብ ካልኦት ከባቢታት ብምውሳድ ክሰርሑ ብምምዓድ ኣብዚ ሐዚ እዋን ዝኣተወ ምህርቲ ብመርዓን ተስኻርን ብዘይኣግባብ ከየባኽንዎ ኣተሓሳሲቦም፡፡
Agriculture,ነባርነቶም ኣብ ሃገረ ኣሜሪካ ብዝኾኑ ተመራማሪ ልሙዕነት ሓመድ ብምምዕባል  ፍርያት ሕርሻ ክውስኽ ዘኽእል  ዝተብሃለ ሓድሽ መፅናዕቲ ዕላዊ ገይሮምኣብ ወረዳ መዳባይ ዛና ካብ ዘለው 24 ሽሕ ሄክታር ታሓራሳይ መሬት ኣብ እቶት ንምዕፃፍ ካብ ወረዳ ጀሚሩ ክሳብ ቑሸት ዘሎ ኣመራርሓ ምስ ኪኢላታት ሕርሻ ብምውዳድ ሓረስቶት መዳበርያን ምሩፅ ዘርእን ንክጥቀሙ ብዝገበሮ ፃዕሪ ሓረስቶት ውፅኢታዊ ስራሕቲ እናሰርሑ ምኳኖም ተሓቢሩ፡፡ ወ/ሮ ለተብርሃን ጊደይ ነባሪት ወረዳ መዳባይ ዛና ጣብያ እምባፃዕዲ ቑሸት ዓዲ መንደፈሮ እየን ካብ ሰብ ሞያ ብዝረኸብክዎ ድጋፍ ንመሬተይ ዝስማማዕ ሙሩፅ ዘርኢ ጠሊበ ኣድላይ ዝባሃል መዳበሪያ ተጠቒመ ፅቡቕ ምህርቲ ከሓፍሰሉ ዝኽእል ዝራእቲ ኣፍርየ ብምፅሃይን ምጉሳይን ይከናኸነለኹ እየ ክብላ ገሊፀን፡፡ ወ/ሮ  ለተብርሃን ሞዴል ሓረስተይ መራሒት ስድራ ብምኳነን ቅድሚ ሐዚ ብዘርኣየቶ ንጥፈት ብክልል ደረጃ ንሽልማት በቒዓት እየን፡፡ቅድሚ ሐዚ ክልል ከይደ እቲ ዝረኸበኦ ሽልማት ድማ ኣብ ምህርቲ 2002/2003 ምህርተን ንምስሳን ሓቦን ወነን ፈጢሩለን ካብ ጐነን ምስ ዘይፍለይወን ኪኢላታት ሕርሻ ተዋዲደን ነርባዕተ ደቀን ነናይ ባዕሎም ስራሕ ድርሻ ብምሃብ ኣብ ፃዕሪ ከምዘለዋ ይዛረባ፡፡ከም ወ/ሮ ወተብርሃን ዝበሉ ሓርበኛ ልምዓት ሓረስቶት ኣብ ምፍራይ ግደ ኪኢላታት ሕርሻ ልዑል ተራ እናተፃወተ  እዩ ዝበላ ድማ ኣብ እምባፃዕደይቲ ወኪል ሕርሻ ዝኾነ መንእሰይ ገብረማርያም ኣብርሃ እዩ፡፡ብፍላይ ድሑራት ኣረኣእያ ብምውጋድ ሱር ሰዲዱ ዝፀንሐ ድኽነት ንምቕራፍ ሓረስቶት መሬቶም ብምሩፅ ዘርእን መዳበርያን ክጥቀሙ ብምግባርን እቶት ንምዕፃፍ ዝሕግዙ እታወታት ክጥቀሙን ኣብ ዝግበር ሓፈሻዊ ክትትል ሓቢሮም ምስ ሓረስቶት ከመዝሰርሑን ገብረማርያም ወሲኹ ገሊፁ፡፡
Agriculture,ብተዛማዲ ዜና ኣብታ ወረዳ ምህርቲ ብዕፅፊ ንምዕባይ ሓረስቶት መሬቶም ኣብ ምልስላስን ኣብ ምዝራእን ከምዝርከቡ እቲ ቤት ፅሕፈት ወሲኹ ኣፍሊጡ፡፡ ኣብ ወረዳ ጋንታ ኣፈሹም፣ ልዕሊ 1500 ኩንታል ሙሩፅ ዘርኢን ልዕሊ 5 ሽሕ ኩንታል ዘበናዊ ደኩዒን ተኸፋፊሉ፡፡መተሓባበሪ ከይዲ ስራሕ ምርምር ሕርሻን ግልጋሎት ኤክስቴንሽንን ኣብቲ ቤት ፅሕፈት ኣይተ ምሕረትኣብ ፀጋይ ከምዝበልዎ፣ ልዕሊ 396 ሽሕ ኩንታል ዝኣክል ባህላዊ ድኩዒን ኮምፖስትን ኣብ ጥቅሚ ከምዝወዓለ ብምጥቃስ ድጉሪ፣  ታይሪጀርን ብምጥቃም ናይ ምርዋሕን ምእሳርን ስራሕቲ ተወጊኑ  ናይ ምዝራእ ስራሕቲ ይሳለጥ ምህላው ገሊፆም፡፡ኣብ ወረዳ ጋንታ ኣፈሹም፣ ጣብያ በዓቲ ማይ መሳኑ ዝረከብናዮም ሓረስታይ ቀሺ ፀጋይ ኣለማዮ ብወገኖም ቅድም ክብል እታዎታት ንምጥላብ ንድሕሪት የንሳሕቡ ምንባሮም ጠቂሶም ሕዚ ግን ምስ ድክነት ተሳኒካ ምንባር የብቅዕ ክብሉ ንስራሕቲ ሕርሻ ዘጎልብቱን ምህርቲ ከደንፍዑ ዝክእሉ ሙሩፅ ዘርእን፣ መዳበሪያን ከምዝጠለቡ ገሊፆም፡፡ቐሲ ፀጋይ ምስዚ ጎኒጎኒ ኩለ መዳይ ተጠቃምነቶም ሙሉእነት ክህልዊ ረዊሖም፣ ኣሲሮም፣ ዘሪኦም፣  ንመፃኢ እኩል ማይ ናይ ምእላይ ስራሕቲ ንምስራሕ ይኹን ዝግባእ ፃህያይ ናይ ምፅሃይ ስራሕቲ ንምስላጥን ንዝፍጠሩ ባልዓት ንምምካት ብቁዕ ምድላው ከምዝገበሩ ሓቢሮም፡፡
Agriculture,ልዕሊ 46 ሽሕ ህዝቢ ዝኸተተሉ ወፍሪ ዕቐባሓመድን ማይን ወረዳ ታሕታይ ማይጨው ብዕውት ተዛዚሙ፡፡ኣብ ወረዳ ታሕታይ ማይጨው ኣብዘለዋ 20 ጣብያታት ዝነብር ህዝቢ ኩሉ ሓረስታይ ባንኪ ማይ ብምውህላል ውሕስነት ግራቱ የረጋግፅ ዝብል ኣተሓሳስባ ሰኒቑ ነቲ ኣብ 20 መዓልቲ ክዛዘም ተተሊሙ ዝነበረ ወፍሪ ዕቐባ ሓመድን ማይን በቢደረጅኡ ዝርከብ ኣመራርሓን ህዝብን ብዝገበሮ ሰፊሕ ምትእምማን ካብ ወረዳ ክሳብ ኪኢላ ልምዓታዊ ጉጅለ ኣብ ምፍጣር ዝተዋደደ ስራሕ ብምስራሕን እቲ ወፍሪ በቲ ዝድለ ፅፈትን ቴክኒክን ኣብ 15 መዓልቲ ክዛዘም ከምዝኸአለ ዋና ኣመሓዳሪ ወረዳ ታሕታዳ ማይጨው ቐሺ ሓዱሽ ገ/ዋህድ ገሊፆም፡፡ብተመሳሳሊ ኣብቲ ወረዳ ፅንዓት መፋስስ ብምክያድ ለምዘበን ን54 መፋስሳት ከምዝተሰርሓን ከባቢ 4 ሽሕ ሄ/ር ብዝግባእ ከምዝተኸለለ ወሲኾም ሓቢሮም፡፡ብምኽነያት ወፍሪ ምዝዛምን ናብ መስኖ ንምእታውን ኣብ ዝተገበረ ድሙቕ ሰላማዊ ሰልፊ ትባኽን ማይ የላን፣ ወፍሪ ዕቐባ ሓመድን ማይን ዛዚምና ናብ መስኖና ንኽተት ዝብል ጭርሖ ብምሓዝ ነበርቲ ዝተፈላለያ ጣብያታት ታሕታይ ማይጨው ሓጐሶም ገሊፆም፡፡ኣብቲ ቦታ ዘዘራረብናዮም ከምዝበልዎ መንግስቲ ንሓረስታይ ፍሉይ ጠመተ ብምሃብ ሓድሽትን ዘመነዎት ቴክኖሎጅታት ተጠቒሙ ካብ ድኽነት ንምንጋፍ ዝገብሮ ዘሎ ፃዕሪ ጐና ጐኒ  ኩሉ ሓረስታይ መሬቱ ከይራቆት ምክልኻል ሃፍቲ ተፈጥሮ ኣብ ምሕዋይ ክነጥፍን ኣብ ዕቐባ ሓመድን ማይን ዘርኣዮ ውፍይነትን ፃዕርን ማይ ከርሰ ምድሪ ተጠቒሙ ኣብ መስኖ ክደግሞን ፀጊቡ ካብ ምሕዳር ብተወሳኺ ሃፍቲ ዘኻዕብተሉ ኩነታት ንምፍጣር ኣበርቲዑ ክሰርሕ ተላብዮም፡፡ኣብቲ ወረዳ ሽፋን መስኖ ልዕሊ 80 ሚኢታዊ ከምዝበፅሓን ንቐፃሊ እውን 37 ሚኢታዊ ተሓራሳይ መሬት ንምልማዕ ሰፋሕቲ ስራሕቲ ንምዕማም ትልሚ ከምተትሓዘ እቶም ኣመሓዳሪ ገሊፆም፡፡ 
Agriculture,"ልዕሊ 342,759 ኩል ምህርቲ ንምሕፋስ ዝተዋደደ ስራሕቲ ይሳለጥ ከም ዘሎ ቤት ፅሕፈት ሕርሻን ገጠር ልምዓትን ወረዳ ኣፅቢ ወምበርታ ኣፍሊጡ፡፡ልዕሊ 342,759 ኩል ምህርቲ ንምሕፋስ ዝተዋደደ ስራሕቲ ይሳለጥ ከም ዘሎ ቤት ፅሕፈት ሕርሻን ገጠር ልምዓትን ወረዳ ኣፅቢ ወምበርታ ኣፍሊጡ፡፡ኣብ ቤት ፅሕፈት ሕርሻን ልምዓት ገፀርን ወረዳ ኣፅቢ ወንበርታ ክኢላ ዝራእትን ኣሕምልትን ዝኾኑ ኣይተ ተስፉ ጊደና ከም ዝገለፅዎ ኣብ ዘመነ ምህርቲ 2002/2003 12543.8 ሄ/ር መሬት ብዝራእቲ ዝተሸፈነ ኮይኑ ቅድም ክብል ካብ ሄ/ር 6.7 ኩ/ል ዝርከብ ዝነበረ ናብ 29ኩ/ል / ብ75 ሚኢታዊ ክዓቢ ብምግባር 342,759.2 ኩ/ል ምህርቲ ንምርካብ ዝተዋደደ ስራሕቲ ይሳለጥ ከምዘሎ ሓቢሮም፡፡ እዚ ምህርቲ ንምሕፋስ ኣብ ክንክን ዝራእትን ስርሓቲ ፃህያይን ሓረስቶት እቲ ወረዳ ምስ ሰብ ሞያ ሕርሻ ተዋዲዶም ኣብ ምስራሕ ከምዝርክቡ ዝጠቀሱ ኣይተ ተስፋይ ፃህያይ ክሳብ 35 ሚኢታዊ ምህርቲ ናይ ምቕናስ ተኽእሎ ከም ዘለዎ ብምግላፅ 2ይ ዙር ናይ ምፅሃይ ስርሓቲ ተሳሊጦም እዮም፡፡ ኣተሓሒዞም ሕ/ሰብ ኣብ ፃህያይ ዝለዓለ ትኹረት ንኽገብር ዝዓለመ ኣፍታ ወረዳ ዝርከባ ውስናት ጣብያታት ዘሎ ብሉፅ ተሞክሮ ናብ ኩለን ጣብያታት ንምግፋሕ ዝዓለመ ሕርሻ ወኪላትን ኣ/ወምበራት ጣብያታትን  ዝተሳተፉሉ ዑደት ተሞክሮ ልውውጥ ከምዝተኻየደ ኣረዲኦም፡፡"
Agriculture,ኣብ ወረዳ ታሕታይ ማይጨው ኣብ 20 ጣብያታት ክሳለጥ ዝፀነሐ ስርሓቲ ዕቀባ ሓመድን ማይንእንት ዛዘመ ኩሉ ሓረስታይ እንተ ንኣሰ ሓንቲ ባንኪ ማይ ብምውናን ውሕስነት ግራቱ የረጋግፅ ፣ትባኽን ማይ የላን፣ ወፍሪ ዕቐባ ሓመድን ማይን ዛዚምና ናብ መስኖና ንኽተት ዝብሉ ጭርሖታት ብምሓዝ እቲ ወፍሪ  ብዝለዓለ ፅምብል ተዛዚሙ፡፡ ኣብ 20 መዓልቲ ክዛዘም ተተሊሙ ዝነበረ ወፍሪ ዕቐባ ሓመድን ማይን በቢደረጅኡ ዝርከብ ኣመራርሓን ህዝብን ብዝገበሮ ሰፊሕ ምትእምማን  ዝተዋደደ ስራሕ ብምስራሕን  በቲ ዝድለ ፅፈትን ቴክኒክን ኣብ 15 መዓልቲ ክዛዘም ከምዝኸአለ ዋና ኣመሓዳሪ ወረዳ ታሕታዳ ማይጨው ቐሺ ሓዱሽ ገ/ዋህድ ገሊፆም፡፡ኣብታ ወረዳ ፅንዓት መፋስስ ብምክያድ ለምዘበን ን54 መፋስሳት ብወፍሪ ዕቀባ ሓመድን ማይን ማይ ከርሰ ምድሪ  ዘጐልብቱ ጠሊ ዓቐብቲ ብዝተፈላለዩ ስትራክቸራት      ከምዝተሰርሓን ከባቢ 4 ሽሕ ሄ/ር ብዝግባእ ከምዝተኸለለ ወሲኾም ሓቢሮም፡፡ ኣተሓሒዞም ኣብ ስራሕቲ ዕቐባ ሓመድን ማይን ዝተርኣየ ናህርን ተወፋይነትን ኣብ ግንባራት ልምዓት መስኖ፣ ትምህርትን ጥዕናን ተጠናኪሩ ንክቅፅል ኣድላይ ቅድመ ምድላው ከምዝተወገነ ኣረዲኦም፡፡ ኣፍቲ ሰልፊ  ዘዘረራነብናዩም ሓረስቶት  ኣብ ዝሃብዎ ሪኢቶ ተጓሕጒሖም ዝነበሩ ከባቢታት  ብዝተዋደደ ስራሕቲ ዕቐባ ሓመድን ማይን ኣቢልና ብምሕዋይ ፍልፍላት ማይ ክፍጠሩ ክኢሎም እዮም ምስበሉ ኣብቲ ወፍሪ ዝረኣናዮ ናህርን ተወፋይነትን ኣብ ገንባራት ልምዓት መስኖ፣ ትምህርትን ጥዕናን ኣጠናኪርና ብምቅፃል ድክነትን ድሕረትን ንምውጋድ ቆሪፅና ክንለዓል ኢና ክብሉ ሓቢሮም፡፡ኣብቲ ወረዳ ሽፋን መስኖ ልዕሊ 80 ሚኢታዊ ከምዝበፅሓን ንቐፃሊ እውን 37 ሚኢታዊ ተሓራሳይ መሬት ንምልማዕ ሰፋሕቲ ስራሕቲ ንምዕማም ትልሚ ከምተትሓዘ ንምፍላጥ 
Agriculture,መፍረያይነት ዝውስኹ እታወታትን ቴክኖሎጂታትን ብግቡእ ብምጥቃሞም ዝለዓለ እቶት ክህብ ዝኽእል ዘራእቲ ከምዘብቆሉ ሞዴል ሓረስቶት ወረዳ መረብ ለኸ ገሊፆም፡፡ ዘበናዊ ድኹዒ ብግቡእ ዘይተጠቐሙ ሓረስቶት ንቀፃሊ ክጥቀሙ እኹል ትምህርቲ ከምዝረኸቡ'ውን ተገሊፁ፡፡መፍረያይነት ዝውስኹ እታወታትን ቴክኖሎጂታትን ብግቡእ ብምጥቃሞም ዝለዓለ እቶት ክህብ ዝኽእል ዘራእቲ ከምዘብቆሉ ሞዴል ሓረስቶት ወረዳ መረብ ለኸ ገሊፆም፡፡ ዘበናዊ ድኹዒ ብግቡእ ዘይተጠቐሙ ሓረስቶት ንቀፃሊ ክጥቀሙ እኹል ትምህርቲ ከምዝረኸቡ'ውን ተገሊፁ፡፡ንፀብፃብ ፍስሃ መዝገበ  ኣብ ወረዳ መረብ ለኸ ጣቢያ መድሕን ብደረጃ ልምዓት ጉጅለ ኣብ ዝተኻየደ ልውውጥ ተሞክሮ ዘድሊ ዘበናዊ ድኹዒ፣ ምሩፅ ዘርኢ ዝተጠቐሙ ሞዴል ሓረስቶት ከምዝበልዎ ኣስተምህሮ ሰብ ሞያ ተቐቢሎም ብግቡእ ግራውቶም ኣብ እዋኑ ብዘራእቲ ብምሽፋኖም ዝለዓለ ምህርቲ ክህቦም ዝኽእል ዘራእቲ ዳጉሻን ዑፉንን ኣውቂሎም እዮም፡፡  ነበርቲ ጣብያ መድሕን ሞዴል ሓረስቶት ተኽለወይኒ ኣብርሃን ገ/ፃድቕ በየነን ግራውቶም ብዝግባእ ኣርባዓተ ጊዜ ሓሪሶም ኣላሳሊሶም ብእዋኑ ብምዝርኦምን ዘበናዊ ድኹዒ፣ ምሩፅ ዘርኢን ብምጥቃሞምን ፅቡቕ ዘራእቲ ዳጉሻ ክውንኑ በቒዖም ኣለው፡፡ንዘራእቶም ግቡእ ክንክን ብምግባሮም ዝለዓለ እቶት ክረኽቡ ትፅቢት ከምዝገብሩ ዝገለፁ እዞም ሓረስቶት ካብ ሓደ ሄ/ር ብውሕድ  20 ኩንታል ዳጉሻ ከምዝሓፍሱ ተዛሪቦም፡፡ ተሞክሮ ንምውሳድ ዝመፁ ገለ ሓረስቶት ዘበናዊ ድኹዒ ዋጋ ከቢሩና ብምባል ክንድትዝድለ ምጥቃሞም ቡቕሊ ዘራእቶም ምስ ዘራእቲ ሞዴል ሓረስቶት እንትነፃፀር ትሑት ከምዝኾነ ምኳኑ ብዝግባእ ተገንዚቦም ንቕድሚት ዘድሊ እታወታት ብእዋኑ ንምጥላብ ድልዋት ከምዝኾኑ ገሊፆም፡፡ምክትል ሓላፊ ቤት ፅሕፈት ሕርሻን ልምዓት ገጠርን ወረዳ መረብ ለኸ ኣይተ ገ/ዋህድ ታደሰ ኣብታ ወረዳ ኣብ 2003/2004 ዘበነ ምህርቲ ብዘርኢ ካብ ዝተሸፈነ ልዕሊ 29 ሽሕ ሄ/ር መሬት ልዕሊ 1 ነጥቢ ሓደ ሚልየን ኩንታል እቶት ንምርካብ ዝተፈላለዩ ስራሕቲ ክንክን ዝራእቲ ይካየድ ከምዘሎ ተዛሪቦም፡፡ ኣብታ ወረዳ ድኩምን ምዕቡልን ስራሕቲ ሕርሻ ብምልላይ ዝሓሸ ተሞክሮ ንምውሳድ ሓረስቶት ብደረጃ ልምዓት ጉጅለ ልውውጥ ተሞክሮ የካይዱ ከምዘለውን ኣብዚ ተሞክሮ ዝሓሸ ግንዛበ እናተወሰደ ከምዝኻነ ኣረዲኦም፡፡
Agriculture,ልምዓታዊ ሰራዊት ብምፍጣር ኣብ 20022003 ዝተረሕቡ ብሉፃት ተሞክሮ ስራሕቲ ልምዓት ሕርሻ ብምድጋም ትልሚ ትራንስፎርሜሽን ለውጥን ዕብየትን ቐፃሊ 5 ዓመት ንምትግባር እኹል ምድላው ምክያዱ ምምሕዳር ወረዳ ራያ ዓዘቦ ገሊፁ፡፡ዋና ኣማሓዳሪ ወረዳ ራያ ዓዘቦ ኣይተ ተኮ መንገሻ ከምዝገለፅዎ ብብርኪ ወረዳ ክሳዕ ጣብያን ቑሸት ዘበነ ምህርቲ 2002/2003 ምህርቲ ንመፍረያይነት ክውስኽ ብዝተገበረ ፃዕርን ኣብኡ ዝተራኣዩ ኣሉታን ኣውንታ ብምግምጋምን ዝተረኸቡ ብሉፃት ተሞክሮ ብምግፋሕ ኣብ ዘበነ ምህርቲ 2003/2004 ምድጋም ዘኽእል ኮንፈረንስ ሓረስቶት ተኻይዱ ኣብ ሓበራዊ ምርድዳእ ከምዝተበፅሐ ኣፍሊጦም፡፡ኣብ ወረዳ ራያ ዓዘቦ ዘበነ ምህርቲ 2002/2003 ብፅድያን ኣዝመራን 1.6 ሚልየን ኩንታል ምህርቲ ክርከብ ተተሊሙ ኣብ መወዳእታ ዝተኻየደ ገምጋም ልዕሊ 1.7 ሚልየን ኩንታል ምህርቲ ከምዝተሓፈሰ ኣይተ ተካ ገሊፆም፡፡ ብምኳኑ እቲ ኣብ ዝሓለፈ ዓመት ብስራሕቲ ልምዓት ሕርሻ ዝተረኸበ ብሉፅ ተሞክሮ ንምግፋሕን ትልሚ ትራንስፎርሜሽን ለውጥን ዕብየትን 5 ዓመት ተግባራዊ ንምግባር ካብ ወረዳ ጣብያን ክሳዕ ቑሸት ልዕሊ 20 ሽሕ ሓረስቶት ዝተሳተፍሉ ኮንፈረንስ ብምክያድ ዘበነ ምህርቲ 2003/2004 13 ሽሕ ኩንታል ዘበናዊ መዳበርያ 2 ሽሕ ምሩፅ ዘርኢ ብምጥቓም ልዕሊ 1.9 ሚልየን ኩንታልን ልዕሊኡ ምህርቲ ክህፈስ ትልሚ ከምዝተትሓዘ እቶም ዋና ኣማሓዳሪ ኣፍሊጦም፡፡ኣብቲ ወረዳ ዝርከቡ ሓረስቶት ዘጋጠመ ትሑት ኣጠቓቕማ እታወታት ሕርሻ ንምትራፍ ብዝተፈጠረ ምርድዳእ ዝሓለፈ ምህርቲ ዘበን ኣብ ጥቕሚ ዝዋዓለ 3400 ኩንታል ዘበናዊ ማዳበርያ ናብ 13 ሽሕ ኩንታል 300 ኩንታል ምሩፅ ዘርኢ ናብ 2000 ኩንታል ክውስኽን ዝተፈላለዩ ኣማራፅታት ቴክኖሎጂ ማይ ብደረጃ ስድራ ብምትእትታው እቲ ሸቶ ናብ ፍፃመ ክበፅሕ ኣብ ስምምዕነት ከምዝተበፅሐ ኣይተ ተካ መንገሻ ኣመልኪቶም፡፡
Agriculture,ኣብ 5 ወረዳታት ዞባ ደቡብ ትግራይ ኣብ 25 ሽሕ ሄክታር መሬት 223 መፋሰሳት ስራሕቲ ዕቀባ ሓመድን ማይን ንምስላጥ ልዕሊ 200 ሽሕ ህዝቢ ኣብ ምኽታት ከምዝርከብ መምርሒ ሕርሻን ልምዓት ገጠርን እታ ዞባ ኣፍሊጡ፡፡ መፍረያይነት ሕርሻ ብዕፅፊ ምዕባይ ሓደ ኣካል ትልሚ ዕብየትን ትራንስፎርሜሽንን እዩ፡፡ ነዚ ተግባራዊ ንምግባር ቢሮ ልምዓት ሕርሻን ገፀርን ክልል ትግራይ ኣብ 2003/04 ዘበነ ምህርቲ መፍረያይነት ሕርሻ ብ38 ሚኢታዊ ብምዕባይ ካብ ሄክታር 35 ኩንታል ካብ ጠቅላላ ተሓራሳይ መሬት ድማ 45.7 ሚልየን ኩንታል ንምሕፋስ ትልሚ ሓንፂፁ ተግባራዊ ምንቅስቃሳት ከምዝጀመ ወናኒ ደጋፊ ከይዲ ስራሕ ርክብ ህዝቢ እቲ ቢሮ ኣይተ ኣፅብሃ ብርሃነ ንጋዜጠኛታት ኣብ ዝሃብዎ መግለፂ ሓቢሮ፡፡ኣብ 2003/04 ዘበነ ምህርቲ ኣብ ትግራይ ኸባቢ 1.3 ሚልየን ሄክታር መሬት ብዝራእቲ ንምሽፋን ትልሚ ዝተተሓዘ እንትኸውን ነዚ ድማ ልዕሊ 780 ሽሕ ኩንታል መዳበርያ፣ ልዕሊ 200 ሽሕ ኩንታል ምሩፅ ዘርኢን ካልኦት እታወታትን ከምዘድሊ ዝገለፁ ኣይተ ኣፅብሃ ክሳብ ሕዚ ኸባቢ 400 ሽሕ ኩንታል መዳበርያ፣ ልዕሊ 48 ሽሕ ኩንታል ምሩፅ ዘርኢ፣ ልዕሊ 3 ሽሕ ኩንታል ፀረ ፃህያይ ኬሚካልን ካልኦትን እታወታትን ኣብ ኢድ ሓረስታይ ንኽበፅሑ ናብ ወረዳታት ከምዝተለኣኸ ኣብሪሆም፡፡መፍረያይነት ሕርሻ ብ38 ሚእታዊ ንምዕባይ ዝተተሓዘ ትልሚ ንምዕዋት ፀገም ኣተሓሳስባ፣ ክእለትን ቀረብ እታወታትን ብምውጋድ ቁመንኡ ዝተስተኻኸለ ዝተወደበ ሓይሊ ልምዓት ምፍጣርን ብሉፃት መኩሮታት ምግፋሕን ቀንዲ ኣንፈታት እቲ ቢሮ እዮም፡፡ ብመሰረት እዚ ድማ ኣብቶም ዝሓለፉ ኣዋርሕ ንሓረስቶት፣ኣመራርሓን ክኢላታትን ዝተፈላለዩ ተግባራውን ገምጋማውን ስልጠናታት እናተወሃቡ ከምዝመፁ እቶም ወናኒ ደጋፊ ከይዲ ስራሕ ርክብ ህዝቢ ኣዘኻኺሮም፡፡ካብዚ ብተወሳኺ ኣብ ትግራይ ዘለዋ ሕብረት ስራሕ ማሕበራት ቁፅረን ካብ 580 ናብ ልዕሊ 700 ብምዕባይ ምጥንኻር፣ መፍረያይነት ዘመናዊ ቀፎ ናብ 45 ኪሎ ባህላዊ ድማ ናብ 15 ኪሎ ብምዕባይ ተጠቃምነት ሃፍቲ እንስሳ ምምሕያሽ፣ ኸባቢ ሓደ ቢልዬን ፈልሲ ብምትካል ስነ-ሂወታዊ ዕቀባ ሓመድን ማይን ልምዓት ደንን ምጥንኻር ዝብሉን ካልኦትን ኣካላት እቲ ትልሚ ከምዝኾኑን ትኩረት ተዋሂብዎም ከምዝስረሓሎምን ኣይተ ኣፅብሃ ኣረዲኦም፡፡
Agriculture,ኢንስቲትዩት ምርምር ሕርሻ ትግራይ ኣብ ምርባሕ ሓሰኻ ሃሪ ምርምር ብምክያድ ኸባቢ 1 ሚሊየን እንቋቅሖ ሓሰኻ ሓሪ ንሓረስቶት ከምዘከፋፍለ ኣፍሊጡ ፡፡ምርባሕ ሓሰኻ ሃሪ ኣብ ሕርሻ ዝተመስረተ ምንቅስቃስ እዩ፡፡ ኣብ ምዕባይ ዝርከባ ሃገራት ሰፊሕ ዕድል ስራሕ ዝፈጥርን ብውሕድ ወፃኢ ክስራሕ ዝክእልን መትረፋይነቱ ኣብ ሓፂር እዋን ዝረአ ኮይኑ ልዑል ሸርፊ ወፃኢ ዝርከበሉ ጨንፈር ሕርሻ እዩ፡፡ ኢንስቲትዩት ምርምር ሕርሻ ትግራይ ልዕሊ 1 ሚልየን እንቁላሊሕ ኣብ ዝተፈላለዩ ከባቢታት ትግራይ ንዝርከቡ ሓረስቶት ከምዝተኸፋፈለን ምርባሕ ሓሰኻ ሃሪ ዘድሀበ ስልጠና ኣሰራርሓ እንሃበ ከምዝርከብ ኣብ ኢንስቲትዩት ምርምር ሕርሻ ትግራይ ተመራማሪ ኢንተምሎጂ ኣይተ ደስታ ሃደራ ገሊፆም፡፡ኣብ ከባቢ መቐለ ፈለግ ዳዕሮ 10 ደቂ ኣንስትዮ ራኢ ሚሊንየም 2000 ብዝብል ተወዲበን ምድቃል እንጆሪ ሓሰኻ ሃሪ፣ ምምራፅ ዓሌት ተኽሊ እንጆሪ፣ ዓሌት ተኽሊ ጉልዒ ንቀለብ ሓሰኻ ሃሪ ብምትካል ብልምዓት ምርባሕ ሓሰኻ ሃሪ ዝሓሸ መነባብሮ ንምፍጣር ይፅዕራ ከምዘለዋ ተሓዚት ገንዘብ ማሕበር ራኢ ሚሊኒየም 2000 ወ/ሮ ዘነቡ ተኽለ ገሊፀን፡፡  ኣተሓሒዘን ፍርያት ሓሰኻ ሃሪ ምስ ዕዳጋ ንምትእስሳር ዝምልከቶም ኣካላት ክሕግዝዎን ፀዊዓን፡፡ስራሕ መካየዲ ማእኸል ምርምር ሕርሻ ዶ/ር እያሱ ኣብርሃ ብወኖም መፍረይቲ ሃሪ ብሕርሻ ኣቢልና ናብ ኢንዳስትሪ እንገብሮ ግዕዞ ወሳኒ ተራ ከምዝፃወት ብምግላፅ ብመዳይ ዕዳጋ ሕፅረት ከምዘየጋጥም ገሊፆም፡፡ ናይ ዕዳጋ ፀገም ንፅዕር ዘለናምፍራይ ሃሪ ኣብ ቻይና ቅድሚ 500 ዓመት ዝተጀመረን ብዙሓት ሃገራት ኢስያ አሰር ቻይና ብምዕጋብ ካብ ሕርሻ ናብ ኢንዳስትሪ ዘሰጋገረ ቁልፊ መሪሕ ስነ-ቑጠበኣን ገይረን ይጥቀማሉ ከምዝነበራ ንምፍላጥ ተኻኢሉ፡፡
Agriculture,"በቢ እዋኑ ዝተረኸቡ ብሉፃት ተመክሮታትን ህልዊ ዓቕሚታትን ብምውርራስ ውፅኢታዊ ስራሕ ዕቐባ ሓመድን ማይን ንምስራሕ ዘክእል ቅድመ ምድላዋት ከምዝተዛዘሙ ምምሕዳር ዞባ ምብራቕ ኣፍሊጡ፡፡ነፃ ወፍሪ ዕቐባ ሓመድን ማይን 20 መዓልቲ ኣብ 7 ገጠር ወረዳታት ዞባ ምብራቕ ታሕሳስ 25 ብሰላማዊ ሰልፊ ከምዝጅመር ተሓቢሩ፡፡ነፃ ወፍሪ ዕቐባ ሓመድን ማይን 20 መዓልቲ ብርኪ ብቕዓቱ ሓልዩ ኣብ ውሽጢ 15 መዓልቲታት ንምዝዛም ፅንዓታት ሓይሊ ሰብ፣ መፋስስን መሳርሒታትን ከምኡ ድማ ስልጠና መሓውራትን ከምዝተወገኑ ምክትል ዋና ኣመሓዳርን ሓላፊ ርክብ ህዝብን መንግስትን ዞባ ምብራቕ ኣይተ ተወልደብርሃን ተስፋኣለም ኣፍሊጦም፡፡ካብ ጠቅላላ በዝሒ ህዝቢ 7 ገጠር ወረዳታት ዞባ ምብራቕ እቲ ልዕሊ 220 ሽሕ ወይ ድማ 35 ሚኢታዊ ክከትት ከምዝግበር ዝገለፁ ኣይተ ተወልደብርሃን ልዑል ተክእሎ ምዕቋር ማይ ዘለዎም 265 መፋስሳት ንምዕቓብ ዘኽእል መፅናዕቲ ቅድመ ምድላው እውን ከምዝተሳለጠ ወሲኾም ሓቢሮም፡፡ነፃ ወፍሪ ዕቐባ ሓመድን ማይን ብዝተዋደደ መልክዑ ንምስላጥን ኣካል ናይቲ ቅድመ ምድላው ዝኾኑ 3 ሽሕ ሓንፀፅቲ፣ ሕርሻ ወኪላትን ኣካላት ኣመራርሓን ሰፊሕ ስልጠና ዝተውሃበ ኮይኑ ኣስታት 8 ሽሕ ዕዮ ጉጅለታት ክውደቡ ከምዝተገበረ ተሓቢሩ እዩ፡፡ክሳብ 2002 ዓ.ም ብነፃ ወፍሪ ዕቐባ ሓመድን ማይን ብመደብ ስራሕ ንምግብን ካብ ጠቕላላ 434,915 ተሓራስን ዘይተሓረሰን ሄክታር መሬት ዞባ ምብራቕ እቲ 359,706 ሄክታር መሬት ወይ ድማ 82.7 ሚኢታዊ ተዓቒቡ እዩ ዝበሉ እቶም ምክትል ዋና ኣመሓዳሪ እቲ ዝተረፈ ልዕሊ 75 ሽሕ/17.3/ ሚኢታዊ ኣብዚ ዓመት ክስራሕ ክግበር እዩ ኢሎም፡፡ምስዚ ጎና ጎኒ እቶም ዝዕቐቡ ጎቦታትን ጉህምታትን መሬት ንዘይብሎም መናእሰይ ንምዕዳል ዘክእል ኩለመዳይ መፅናዕቲ ከምዝተዛዘመ ኣይተ ተወልደብርሃን ሓቢሮም፡፡"
Agriculture,ኣብ ወረዳ ኣሕፈሮም ኣብ ዝሓለፉ 6 ኣዋርሕ ህዝቢ እታ ወረዳ ኣብ ልምዓት መስኖ ዘርኣዮ ንጡፍ ተሳትፎ ኣብ ካልኣት መደባት ልምዓት'ውን ክድገም መርሕ እጃሞም ከምዝፃወቱ ኣባላት ባይቶ እታ ወረዳ ኣረጋጊፆም፡፡ኣብ ወረዳ ኣሕፈሮም ኣብ ዝሓለፉ 6 ኣዋርሕ ህዝቢ እታ ወረዳ ኣብ ልምዓት መስኖ ዘርኣዮ ንጡፍ ተሳትፎ ኣብ ካልኣት መደባት ልምዓት'ውን ክድገም መርሕ እጃሞም ከምዝፃወቱ ኣባላት ባይቶ እታ ወረዳ ኣረጋጊፆም፡፡እዞም ኣባላት ባይቶ ሕሉፍ መደባት 6 ኣዋርሕ እታ ወረዳ ኣብ ዝገምገምሉ እዋን ከምዝበልዎ ኣብታ ወረዳ ካብ ልምዓት መስኖ ዝሓሸን ዝተዓፃፀፈን ምህርቲ ንምርካብ ዝተገበረ ፃዕሪ ውፅኢቱ ዘተባብዕ እዩ፡፡ኣብታ ወረዳ ልዕሊ 9000 ሄክታር መሬት ብመስኖ ከምዝለምዓን ልዕሊ 1 ሽሕን 25 ኩንታል ምሩፅ ዘርኢ ኣብ ጥቕሚ ምውዓሉ ኣብ መዳይ መስኖ ልምዓት ዝሓሸ ስድሮ ከምዘሎ ዝገለፁ እቶም ኣባላት ባይቶ ብመልክዕ ሰራዊት ዝተሰርሑ ስራሕቲ ቀፃልነት ክህልዎምን ህዝቢ እታ ወረዳ ዝያዳ ተረባሕቲ ልዓት ክኸውንን ሕዚውን መሪሕ ተረኦም ከምዝፃወቱ ኣረጋጊፆም፡፡ኣብ ጥዕናን ትምህርትን ልምዓታዊ ሰራዊት ንምህናፅ ዝተጀመረ ፃዕሪ ተጠናኺሩ ክቕፅል ከምዘለዎን በቢደረጅኡ ዝርከብ መሓውር ፍሉይ ጠመተ ሂቡ ክሰርሕ ከምዘለዎ እቲ ባይቶ ገምጊሙ እዩ፡፡ዋና ኣማሓዳሪ ወረዳ ኣሕፈሮም ኣይተ ገ/ማርያም ነጋሽ ኩሎም መደባት ብመልክዕ ሰራዊት ንምፍፃም ክከኣል በቢደረጅኡ ንዝርከብ መሓውር ዝተፈላለዩ ዓቕሚ መዕበይ ስልጠናታት ከምዝተውሃቡን ፀገም ዝነበሮ 67 ኣመራርሓ ጣብያታት ብምቕያር ጣቢያታት ዓርሰን ኪኢለን ክመርሓ ንምግባር ዝተፈላለዩ ስራሕቲ ከምዝተሰርሑን ኣብ ሕሉፍ 6 ኣዋርሕ ዝሓሸ ኣፈፃፅማ መደባት ከምዝተርኣየን ተዛሪቦም፡፡እቲ ባይቶ ብዝተፈላለዩ ቀወምቲ ኮሚቴታት ዝቐረበ ሪፖርት ብምፅዳቕ ውዕሎ ክልተ መዓልቲ ጉባኤኡ ዛዚሙ እዩ፡፡ 
Agriculture,ማእኸል ምርምር ሕርሻ መቐለ ዝውገኑ ዘለው መፅናዕታት ዝተፈላለዩ ዓሌታት ስንዳይን ስገምን መፍረያይነት ከምዝወሰኸሎም ኣብ ደጉዓ ተምቤንን ክልተ ኣውላዕሎን ዝርከቡ ሓረስቶት ገሊፆም፡፡ማእኸል ምርምር ሕርሻ መቐለ ካብ ዝጣየሽ ልዕሊ 20 ዓመት ዝገበረ ኾይኑ ኣብ ዝተፈላለዩ ከባቢታት ትግራይ ዝገበሮም መፅናዕታት ሓረስቶት ዘይሓቆፈ ብዘይምንባሩ  ኣዕጋቢ ስራሕ ከይሰርሐ ንነዊሕ እዋን ፀኒሑ እዩ፡፡ ኣብዚ ሐዚ እዋን ኣብ ማእኸል ምርምር ሕርሻ መቐለ ዝግበሩ ምርምራት ናብ ጉጅለ ተመራመርቲ ሓረስቶት ብምትእትታው ሓረስታይን እቲ ማእኸልን ተዋዲዶም ኣብ ሓረስቶት መሬት ብሓደ ብምምርማር ብመፍረያይ ነቶም፣ ብሕማም ተፃወርነቶምን፣በዝሒ ሓሰር ኣብ ምሃብ ዝሓሸ ዓሌት ሓረስቶት ባዕሎም ኣካል እቲ ምርምር ብምኳን ብዝረኸብዎ ውፅኢት እቶቶም ብዕፂፊ ከምዝዓበየ ገሊፆም፡፡ዋና ስራሕ መካየዲ ማእኸል ምርምር ሕርሻ መቐለ ዶ/ር እያሱ ኣብርሃ ከምዝበልዎ እዚ ብዋንነት ብተመራመርቲ ሓረስቶት ዝካየድ ዘሎ ምብዛሕ ሙሩፃት ዓሌታት ዝራእቲ ስርናይ፣ስገም፣ዕፋንን ኣብ ሓደ ጉንዲ ቡዝሕ ፍረ ብምሓዝ ካብ ዕምበባ ናብ ፍረ ዝሰግር ብምኳኑ ተታሒዙ ኣንፈት መፍረያይነት ምዕባይ ክዕወት ኣብ ምግባር ዓብይ ተራ ከምዝህልዎ ገሊፆም፡፡    ኣብ ወረዳ ደጉዓ ተምቤን ጣብያ ማህበረ ስላሴ ተመራማሪት ሓረስታይ ወ/ሮ ኣኸዛ ደስታ ከምዝበለኦ ብማእኸል ምርምር ሕርሻ መቐለ ዝተፈላለዩ ዓይነት ሙሩፅ ዘራእቲ ን2ተ ዓመት ኣብ ግራተን ብምፍታን ኤፍ ኣርቲ-1 ዝተብሃለ ዓሌት ስርናይ ከምዝመረፃ እንትገልፃ ምኽንያት መምረፂኣን ኣቐሚጠን እየን
Agriculture,ሓረስቶት ዘድሊ እታወታትን ቴክኖሎጂታትን ክጥቀሙ ብቑዕ ኣመራርሓን ደገፍ ሙያን ብምሃብ ኣብ 2004/2005 ዘበነ ምህርቲ እቶት ንምዕፃፍ ዝተተሓዘ ትልሚ ንምዕዋት ኣበርቲዖም ከምዝሰርሑ ኣመራርሓን ኪኢላታት ሕርሻን ወረዳታትን ጣቢያታትን ዞባ ማእኸል ትግራይ ኣረጋጊፆም፡፡ ኣብዚ ዘበነ ምህርቲ ብ54 ሚኢታዊ ወሰኽ ብምግባር ልዕሊ 9 ነጥቢ 4 ሚልየን ኩንታል ንምርካብ ዝተዋደደ ስራሕቲ ይካየድ ከምዘሎ ተሓቢሩ፡፡ኣብዚ ፍርያትን መፍረያይነትን ንምውሳኽ ዓሊሙ ብደረጃ ዞባ ኣብ ዝተኻየደ ገምጋማዊ ስልጠና ዝተረኸቡ ልዕሊ 830 ካብ ወረዳታትን ጣቢያታትን ዝተውፃፅኡ ኣመራርሓን ኪኢላታትን ሕርሻ ኣብ ዘውፅእዎ ቅዋም መግለፂ ከምዝበልዎ ኣብ ዝሓለፈ ዓመት ዝነበሩ ፀገማት ኣተሓሳስባ፣ ክእለትን መሊኦም ብምቕራፍ ሓረስቶት ዘድልዩ እታወታትን ቴክኖሎጂታትን ክጥቀሙ ብምግባር መሪሕ ኮይኖም ክሰርሑ እዮም፡፡ኣብቲ ዞባ በቢደረጅኡ ዝተተሓዘ ትልሚ ምዕፃፍ እቶት ንምዕዋት ብቑዕ ትልሚ ብምድላው ካብ ብሕዚኡ ናብ ተግባር ብምእታው ዝለዓለ ምህርቲ ንምርካብ ከምዝረባረቡ ዘረጋገፁ እዞም ተሳተፍቲ ኣብ ዝሓለፈ ዓመት ዝነበረ ፀገም ስራሕቲ ጠሊ ምዕቃብ ብምእራምን ብኣግባቡ ብምስራሕን መፍረያይነት ንምውሳኽ ከምዝሰርሑ'ውን ገሊፆም፡፡
Agriculture,"ካብ መንጎ ተሳተፍቲ ካብ ወረዳ ወርዒ ለኸ ዝመፀ ኪኢላ ሕርሻ ልጅያለም ካሕሳይን ካብ ወረዳ ኣሕፈሮም ኣብመንበር ጣብያ ሴሮን ቐሺ ሃፍተ ሃይለ ከምዝበልዎ ኣብዚ ገምጋማዊ ስልጠና ኣብ ሕሉፍ ዓመታት ዓመት ዝነበሩ ፀገማት ኣተሓሳስባን ፣ እታወታትን ተነፂሮም መፍትሒ ብምቕማጦም ኣብ 2004/2005 ዓ.ም እቶት ንምዕፃፍ ኣበርቲዖም ከምዝሰርሑን ብፍላይ ቀሺ ሃፍተ ሃይለ ካብ ሓለፈ ዓመት ብዝበለፀ ንባዕሎም ኣብ ኣጠቓቕማን ጠለብን እታወታት ሞዴል ኮይኖም ከምዝመርሑ ኣረጋጊፆም፡፡ ኣማኻሪ ጉዳያት ቑጠባ ዞባ ማእኸል ትግራይ ኣይተ ከበደ ተስፋይ ኣብ ዝሓለፈ ዓመት ነበሩ ክፍተት ኣተሓሳስባ፣ ቴክኖሎጂ ብኣግባቡ ዘይምጥቃምን ፀገም ቀረብን ኣብቲ ገምጋማዊ ስልጠና ብጉቡእ ምርድዳእ ዝተበፅሖም ብምኳኑ ኣብ 2004/2005 ዘበነ ምህርቲ ልዕሊ 156,700ኩ/ል ዘበናዊ ድኹዒ ብምጥቃም ካብ ዝሓለፈ ዓመት 54 ሚኢታዊ ብምውሳኽ ልዕሊ 9 ነጥቢ 4 ሚሊየን ኩንታል እቶት ንምርካብ ዝተዋደደ ስራሕቲ ከምዝተጀመረ ገሊፆም፡፡  ዋና ኣማሓዳሪ ዞባ ማእኸል ትግራይ ኣይተ ተወልደ ኣብቲ እዋን ከምዝበልዎ ፍርያትን መፍረያይነት ንምውሳኽ እታወታት ምጥቃም መማረፂ ከምዘይብሉን ዝተተሓዘ ትልሚ ንምዕዋት ኪኢላታት ሕርሻ፣ በቢደረጅኡ ዝርከቡ ኣመራርሓ ብፍላይ ድማ ሓረስቶት ብእዋኑ ስራሕቲ ሕርሻ ብምዕማም ክረባረቡ ይግባእ ክብሉ ፀዊዖም፡፡ኣብቲ ዞባ ኣብዚ ዘበነ ምህርቲ ልዕሊ 194 ሽሕ ሄክታር ብዘራእቲ ክሽፈን ትፅቢት ይግበር፡፡"
Agriculture,ኣብ ወረዳ ራያ ዓዘቦ ሎምዘበን 9 ሽሕን 623 ሄክታር ሓድሽ መሬት ኣብ 5ሽሕ ሄክታር ተሓራሳይ መሬት ድማ ፅገና ንምክያድ ልዕሊ 52 ሽሕ ህዝቢ ከቲቶም ኣብ ወፍሪ ብናህሪ ይሳተፋ ምህላዎም ኣብ ቤት ፅሕፈት ልምዓት ሕርሻ ወረዳ ራያ ዓዘቦ ኪኢላ ዕቐባ ማይን ሓመድን ኣይተ ተገኝ ሲሳይ ገሊፆም፡፡ ካብ ጠቕላላ በዝሒ ህዝቢ እቲ ወረዳ 38 ሚኢታዊ ከምዝኸተተን ልዕሊ 23 ሽሕ ዕዮ መስርሕታት ብምጥቓም እቲ ወፍሪ ብዝለዓለ መንፈስ  ይሳለጥ ከምዘሎ እቶም ኪኢላ ሓቢሮም፡፡ ነቶም ኣብ ዝሓለፈ ዓመት ወፍሪ ዕቐባ ማይን ሓመድን ዝተረኸቡ ብሉፃት ተሞክሮ ብምዕቓብ ሎምዘበን ምህርትን መፍረያይነት ዘወስኹ ጠሊ ዓቐብቲ ስራሕቲ ብሙሉእነት ንምትግባር ዓሊሙ ን40 ኪኢላታት ልምዓት ሕርሻን ንልዕሊ 2 ሽሕን 100 ዕዮ ጉጅለን ኣብ ኣሰራርሓን ኣተገባብራ ቴክኒካት ዕቐባ ማይን ሓመድን ኣመልኪቱ ስልጠና ከምዝተውሃበ ኣይተ ሲሳይ ኣፍሊጦም፡፡  እቲ ስሩዕ ወፍሪ ኣብ 47 መፋስሳት  ብዝለዓለ ናህሪ ከምዝተጀመረን ብፍላይ እቲ ብወረዳ ደረጃ ዝሳለጥ ዘሎ ወፍሪ ብሽም ሜጀር ጀኔራል ሓየሎም ኣርኣያ ስራሕቲ ፈንቕል ብምስያሙ ተወሳኺ ወነን ናህሪ ከምዝፈጠረሎም ተሳተፍቲ ኣፍሊጦም፡፡  ኣብ ወረዳ ራያ ዓዘቦ ተጀሚሩ ዘሎ ናይ 40 ማዓልቲ ነፃ ወፍሪ ዕቐባ ማይን ሓመድን ኣብ 20 ማዓልትታት ንምጥቕላል ሓረስቶት እቲ ወረዳ ካብ ንጉሆ ሰዓት 11  ጀሚሮም  ይረባረቡ ምህላዎም ዋና ኣመሓዳሪ ወረዳ ራያ ዓዘቦ ኣይተ ተካ መንገሻ ኣመልኪቶም፡፡
Agriculture,ቤት ፅሕፈት ርክብ ህዝብን መንግስትን  ወረዳ ኣሕፈሮም ኣብ ኣጠቓቕማ እታዎታት ሕርሻ መሰረት ዘገበረ ቡሉፃት ተመኩረታት ኣብ ምስፋሕ ትኩረት ገይሩ ከምዝሰርሕ ኣፍሊጡ፡፡ኣብ ወረዳ ዓድዋ ጣብያ ወዲ ቀሺ ካብ 18 ጣብያታት ዝተወፃእፅኡ ልዕሊ 125 መ/ስድራ ሓረስቶት ዘካየድዎ ዑደት  ሙሩፅ ዘርእን ዘመናዊ ድኹዒ ኣብ ዝተጠቐመን ዘይተጠቐመን ሓረስቶት ዘሎ ናይ ፍርያት ኣፈላላይ ከምእውን ብመስመር ምዝራእ ዝህቦ ረብሓን ዝተዓዘቡ እንትኾኑ  ዝረኸብዎ ብሉፅ ተሞኩሮ ኣብ ከባቢኦም ወሲዶም ብምትእተታው  ዝሓሸ ስራሕ ከምዝሰርሑ እቶም ሓረስቶት ገሊፆም፡፡ንምትሕሓዝ እቶም ሓረስቶት መሬቶም ካብ 30-80 ዓመት እናተጠቐምናሉ ዝፀንሑ ብባህላዊ ኣጠቓቕማ ማሕረስ ዘይተመረፀ ዘርእን ትሑት ኣጠቓቕማ መሬትን ሒዝካ  መፍራይነት ምውሳኽ ስለዘይካኣል ሓደሽቲ ዝራእቲ ብምትእትታው፣ ዘመናዊ ድኹዒ ብጉቡእ ብምጥቓም፣ ዝሓሸ እቶት ምርካብ ከምዝካኣል ተረዲኦም ንቀፃሊ ሓደሽቲ እታወታት ቴክኖሎጂ፣ ምሩፅ ዘርእን፣ዘመናዊ ድኩዕን ኮምፖስትን ተቒሞም ኣብ መሬቶም ጉቡእ ክንክን ብምግባር ዝሓሸ ፍርያት ንምሕፋስ ከምዝሰርሑ ቃል ኣትዮም፡፡ ኣብቲ ተሞኩሮ ልውውጥ ዝተረኸቡ ሓላፊ ቤት ፅሕፈት ርክብ ህዝብን መንግስትን ወረዳ ዓድዋ መ/ር ተሻለ ተኽሉ ብወገኖም ኣብታ ወረዳ ዝርከቡ ብሉፃት ተመኩሮታት ኩሉ ሕ/ሰብ ክፈልጦምን ከተኣታትዎምን ብምግባር መፍረያይነት ሕርሻ ምዕባይ ከምዝከኣል ካብቲ ተሞኩሮ ከምዝተገንዘቡ ገሊፆም፡፡እዚ ልውውጥ ተሞኩሮ ቀንዲ ዕላማ እውን ኣብ ሕድ ሕድ ሓረስታይ ዘሎ ኣፈላላይ ብምፅባብ ቡሉፅ ተሞኩሮ  ብምግፋሕ ኩሉ ተመሳሳሊ ንጥፈት ብምክያድ ውፅኢታዊ ልምዓት ንምምዝጋብ ዝዓለመ እዩ  ክብሉ ገሊፆም፡፡   
Agriculture,መንግስቲ ሓንፂፁዎ ንዘሎ ትልሚ ዕብየትን ስግግርን ቀፀልቲ 5 ዓመታት ንምዕዋት ኣብ ኩሎም ዓውድታት ልምዓት ግንባር ቀደም ሓይሊ ኮይኖም ከምዝስርሑ ተሳተፍቲ ሞዴል ሓረስቶት ወረዳ ክልተ ኣውላዕሎ ገሊፆም፡፡ካብ 17 ጣብያታት ወረዳ ክልተ ኣውላዕሎ ዝተውፃእፀኡ ሞዴል ሓረስቶት ንተኸታተሊ 5 መዓልትታት ኣብ ምዕዋት ትልሚ ዕብየትን ስግግርን ቀፀልቲ 5 ዓመታትን ተግባራውነቱን፣ ማሕንቆታት ህንፀት ልምዓታዊ ሰራዊት፣ ምስፋሕ ስትራተጅን፣  መፍረያይነት ሕርሻን ኣብ ዝብሉ ርእሰ ጉዳያት ብሓባርን ብጉጅለን ምይይጥ ኣካይዶም፡፡ኣብቲ ስልጠና ሞዴል ሓረስቶት ተመኩሮኦም ዘቕረቡ እንትኾኑ ኣብ ባይታ ኣብ ዝሰርሑሉ እዋን ኣብ ኣጠቓቕማ ሓደሽቲ እታወታትን ሕፅረት ዝናብን ካልኦት ኣለው ዝብሃሉ ማሕነቆታት ዝቐረቡ እንትኾኑ ብዕምቆት ብምዝታይ ኣብ ሓባር ምርድዳእ ተበፂሑሎም እዩ፡፡እቶም ሰልጠንቲ ኣብቲ ወረዳ ካብ ዝርከባ ሞዴል ማእከል መሰልጠኒ ሓረስቶት ጣብያ ገንፈል ናይ ክልሳ ሓሳብን ተግባርን ስልጠና ተዋሂቡ እዩ፡፡ስልጠና ሞዴል ሓረስቶት ወረዳ ክልተ ኣውላዕሎ እንትዛዘም መንግስቲ ሓንፂፅዎ ንዘሎ ትልሚ ዕብየትን ስግግርን ቀፀልቲ 5 ዓመታት ንምዕዋት ኣብ ኩሎም ዓውድታት ልምዓት ግንባር ቐደም ሓይሊ ኮይኖም ከምዝስርሑ ቓል ብምእታው ስልጠነኦም ዛዚሞም፡፡
Agriculture,ሓረስቶት ወረዳ እምባ ኣላጀ ዝተትሓዘ መደብ ምዕፃፍ እቶት ተግባራዊ ንምግባር ዘኽእልዎም ኩሎም እታወታትን ቴክኖሎጂታትን ምጥቃም ብምኽኣሎም ዝሓሸ ምህርቲ ከምዝኸኣሉ ቤት ፅሕፈት ልምዓት ሕርሻ ወረዳ እምባ ኣላጀ ገሊፁ፡፡ሓላፊ ቤት ፅሕፈት ልምዓት ሕርሻን ምክትል ዋና ኣማሓዳሪ ወረዳ እምባ ኣላጀ ኣይተ ጉዕሽ ሃይሉ ካብ 21 ጣብያታት እቲ ወረዳ ዝተውፃፅኡ ሞዴልን ተወከልቲ ሓረስቶትን ማህበራት ሓፈሻን ኪኢላታት ልምዓት ሕርሻ ኣብ ጣብያ ዓፀላ ኣብዝተገበረ ልውውጥ ተሞኩሮ ገሊፆም፡፡ኣብ ወረዳ እምባኣላጀ 23 ሽሕን 738 ሄ/ር መሬቶም ብዝተፈላለዩ ዝራእቲ ከምዝተሸፈነ ብምጥቃስ ብዝተገበረ ገምጋም እቶት  ልዕሊ 800 ሽሕ ኩንታል ምህርቲ ክረኽብ ትፅቢት ከምዘሎ እቶም ሓላፊ ሓቢሮም፡፡እቲ ተመዝጊቡ ዘሎ ውፅኢት ክርከብ ዝኸኣለ ሓረስቶት እታወታት ብምጥላብ ሓደሽቲ ቴክኖሎጂታት ትታውን ግቡእ ስራሕቲ ምእላይ ማይ ብምክያድን መፍረያይነት ሕርሻ ኣብ ዝውስኹ ንጥፈታት ተፀሚዶም ብዝገበርዎ ምንቕስቃስ ምኳኑ ኣይተ ጉዕሽ ኣመልኪቶም፡፡ ምስዚ ብተወሳኺ ሓረስቶት ጎና ጎኒ ምዓት ዝራእቲ የካይድዎ ዘለዋ ልምዓት ኣፕል ደጉዓ፣ መስኖን ልምዓት ሃፍቲ እነስሳትን ኣካል እቲ ልውውጥ ተሞኩሮ እንትኾን ኣብ ዝተዋደደ ልምዓት ሕርሻ ተዋፊሮም ነባብሮኦም ዝለወጡ ሓረስቶት ንተሳተፍቲ እቲ ዋዕላ ተሞክሮኦም ኣካፊሎም፡፡ድሕሪ እቲ ዑደት ኣብ ዝተኻየደ ዘተ እቲ ኣብ ፅድያን ኣዝመራን ዝራእቲ ዝተረኸበ ቡሉፅ ተሞክሮ ኣብ ልምዓት መስኖ ኣጠናኺሮም ከምዝቅፅልሉ ተሳተፍቲ እቲ ዑደት ኣረጋጊፆም ፡፡
Agriculture,ብምትሕብባር ማእኸል ምርምር ሕርሻ መቐለን ኢፈንድን ዝተብሃለ ትካል ገባሪ ሰናይን  ኣብ ሕፅረት ጠሊ ኣብዘለዎም ከባቢታት ዝተኻየደ ምርምር ድንች ካብ ሄክታር ካብ 350-500 ኩንታል ምርካብ ከምዝተኻአለ ተረጋጊፁ፡፡ማእኸል ምርምር ሕርሻ መቐለ ጠሊ ሕፅረት ኣብ ዘለወን ከባቢታት ምብራቕ፣ደቡብ ምብራቕን ማእኸል ትግራይ ብመስኖን ዝናብን ዝስማዕምዑ ዝራእቲ ምስ ተመራመርቲ ሓረስቶት ብምኳን ንዝገበሮ መፅናዕቲ ንምዕዛብ ኣብ ክልተ ኣውላዕሎን ሕንጣሎ ወጀራትን ናይ 2 መዓልቲ ዑደት ኣካይዱ፡፡ኣብቲ ዑደት ተመራመራይ ሓረስታይ. ኣብ 10 ብ10 ዝኾነ መሬት ብንፅፅር ዝዘርእዎ ድንች ጌራ ዝተብሃላ ዓሌት ድንች ዝሓሸ ፍርያት ከምዝርከበሉ ገሊፆም፡፡ኣካያዲ ስራሕ  ማእኸል ምርምር ሕርሻ መቐለ ዶ/ር እያሱ ኣብርሃ ከምዝበልዎ ንስነ-ምሕደራ ትግራይ ዝጥዕም ሓረስቶት ዝሓሸ እቶት ክርክበሎም ዝኽእል ብመስኖ ዝበፅሑ ዓሌታት ድንች፣ ኮሚደረ፣ ሰላጣን፣ዑፉንን ምስ ተመራመርቲ ሓረስቶት ብምኳን ኣብዝተገበረ ፈተነ ዝሓሸ እቶት ክረኽቡ ምኽኣሎም ኣብሪሆም፡፡ብፍላይ ኣብ ዓሌታት ድንች ጃለኒ፣ጌራ፣ጉዴናን ካብ ሄክታር ካብ 350-500 ኩንታል ብምሕፋስ ዝለዓለ ጠለብ ሓረስቶት ከምዘሎን ነቲ ጠለብ ንምምላእ ኣበርቲዖም ከምዝሰርሑን ገሊፆም፡፡እቲ ምርምር ቐሊጢፎም ዝበፅሑፋን፣ዕዳጋ ተጠላብነት ዘለዎም ማእኸል ዝገበረ ዘርኢ ዕፉን፣በርበረ፣ ኮመደረን እውን ውፅኢት ከምዝተረኸበሉ ተፈሊጡ፡፡
Agriculture,ኣተሓባባሪ ማእኸል ምርምር ሕርሻ ወረዳ ራያ ኣላማጣ ኣይተ ተስፋይ ሓጎስ ከምዝገለፅዎ እቲ ማእኸል ኣብ 1995 ዓ.ም ከምዝተጣየሸን ኣብ 2002/2003 ዘበነ ምህርቲ ጥራሕ ኣብ ፈተነን ዝተፈላለዩ ምልማድን ዓሌታት ዝራእቲ፣ምድሓን ሃፍቲ ተፈጥሮ፣ ምልማዕን ምፅሟቕን ዘይቲ ጃትሮፉ ካብቶም ዘካይዶም ዘሎን ኣብ መፅናዕቲ ዝርከቡን ስራሕቲ ገሊኦም እዮም፡፡ ኣብ ወረዳ እምባ ኣላጀ ጣብያታት ዓይባን ዓፀላን ካብ ሄክታር 130 ኩንታል ምህርቲ ናይ ምሃብ ዓቕሚ ኣብዘለዎም 6 ዓሌታት ድንሽ፣ ስርናይን ምንፅፋፍ ጀቕጀቅ ከባቢን ከምኡውን ምድላው ዩሪያ ሞላሰስ ብሎክን ኣመልኪቱ ምስ ተመራመርቲ ሓረስቶት ብምትሕብባር ዘተኻየደ ስራሕቲ ምርምር ዝጠመተ ዋዕላ ሓረስቶት ምኳኑ ሓቢሮም፡፡ድሕሪ እቲ ዑደት ኣብ ዝተኻየደ ዘተ እቲ ማእኸል የካይዶም ዘለው ስራሕቲ ምርምር ካብ ተመራመርቲ ሓረስቶት ናብ ኩሉ ሓረስታይ ብምግፋሕ መነባብሮ ሓረስቶት ብዘላቕነት ንምፍታሕ ዝውዕለሉ ስርዓት ኤክስቴንሽን ከጠናኽር ከምዝግባእ ሓደ ሓደ ተሳተፍቲ መማኽርቲ ጉባኤ ስርፀትን ምርምርን ሕርሻ ዞባ ደቡብ ትግራይ  ሓቢሮም፡፡ዋና ኣማሓዳሪ ዞባ ደቡብ ትግራይ ኣይተ ሃይለ ኣስፋሃ ብወገኖም ብማእኸሎት ምርምር ተሓባበርቲ  ተመራመርቲ ሓረስቶትን ኪኢላታት ኤክስቴንሽን ይካየዱ ዘለው ስራሕቲ ምርምር መነባብሮ ሓረስቶት ኣብ ምልዋጥ ክውዕሉ ናይ ኩሉ ወገን ምርብራብ ዝሓትት ምኳኑ ኣፍሊጦም፡፡ማእኸል ምርምር ሕርሻ ወረዳ ራያ ኣላማጣ ኣብ ዞባ ደቡብ ትግራይ ኣብ ዘካይዶ ስራሕቲ ምልማድን ምውፃእን ቴክኖሎጂታት ሕርሻ ብምውፋር ሓጋዚ ሓረስቶት ዞባ ደቡብ ምኳኑ ዘረጋገፀን እቶም ተመራመርቲ ፃዕሮም ከጠናኸር ብስልጠናን ትምህርትን ክድገፍ ብምግባር ንዝበለፀ ስራሕ ክተባብዑ ዝምልከቶ ኣካል ትኩረት ክገብረሉ ፀዊዖም፡፡ኣብቲ ዋዕላ ካብ ቢሮ ልምዓት ሕርሻ፣ ኢንስቲትዩት ምርምር ሕርሻ ትግራይ ካብ 5 ወረዳታት ዞባ ደቡብ ዝተወከሉ ሓለፍቲ፣ ኪኢላታትን ተመራመርቲ ሓረስቶት ተሳተፍቲ ምኳኖም ንምፍላጥ ተኻኢሉ፡፡
Agriculture,ምክልካል ብርሰት ኣግራብ ወረዳ ኣስገደ ፅምብላ ናብ 85 ሚኢታዊ ክብ ንምባል ይሰርሕ ከምዘሎ ቤት ፅሕፈት ሕርሻን ልምዓት ገጠርን እታ ወረዳ ገሊፁ፡፡ምክልካል ብርሰት ኣግራብ ወረዳ ኣስገደ ፅምብላ ናብ 85 ሚኢታዊ ክብ ንምባል ይሰርሕ ከምዘሎ ቤት ፅሕፈት ሕርሻን ልምዓት ገጠርን እታ ወረዳ ገሊፁ፡፡ልዕሊ 500 ሰባት ዝተሳተፍሉ ዋዕላ ልምዓት ወረዳ ኣስገደ ፅምብላ ተሳሊጡ፡፡ንዝርዝሩ ፍረወይኒ ገ/ሂወት ዋና ኣመሓዳሪ ወረዳ ኣስገደ ፅምብላ ኣይተ ሃሴት ካሳ ነቲ ልዕሊ 500 ሰባት ዝተሳተፍሉ ዋዕላ ልምዓት እንትከፍቱ ህዝቢ መበገሲ ብርሰት ኣግራብ ተረዲኡ ኣብ ሓለውኡ ምድሓኑን  ክረባረብ ከምዝግባእ ኣገንዚቦም፡፡ዕላማ እቲ ዋዕላ ዝሓሸ ግንዘባ ብምፍጣር ህዝቢ ባዕሉ ሓላዊ ብርሰት ኣግራብ ንምግባር ዘኽእል እኹል ግንዛበ ንምፍጣር ምኳኑ ምክትል ሓላፊ ቤት ፅሕፈትን መተሓባበሪ ሃፍቲ ተፈጥሮን እታ ወረዳ ኣይተ ደጀን ጐይተኦም ይገልፁ፡፡ኣብ ወረዳ ኣስገደ ፅምብላ ብሰንኪ ምስፍሕፋሕ ዘይሕጋዊ ሕርሻ፣ ምስፋሕ ስዲ ጋህፂ፣ ንነዳድን መስርሒ ገዛን ዝቁረፁ ኣእዋም፣ ወርቂ ንምእራይ ዝኮዓት መሬት፣ ቀንዲ ምክንያታት ምብራስ ኣግራብ ምኳኑን ካብ ቑሸት ክሳብ ወረዳ ተዋዲድኻ ህዝቢ ዘሳተፈ መደብ ምክልካል መፍትሒ ምኳኑ ተሓቢሩ፡፡ከፍቲ ኣሲርካ ምቅላብ፣ ኣረይቲ ዕጣንን እንዳዲዕን ተተካኢ ኦም ክተኽሉ ምግባር፣ ኣብ ክንዲ ብዕንጨይቲ ብእምኒን ብሎኬትን ገዛውቲ ምስራሕ እውን መፍትሒ ምኳኑ ተሓቢሩ እዩ፡፡ተሳተፍቲ እቲ ዋዕላ ስኣን ምፍላጥ ዝበረሱ ኣግራባት ከምዘጣዕሶምን ንምትክኦም ከምዝሰርሑን ዘዘራረብናዮም ኣፈ መምህር  ገ/ዋህድ ተላን ወ/ሮ ምፅላል በላይ ካብ እንዳባጉናን ገሊፆም፡፡ኣብ ወረዳ ኣስገደ ፅምብላ ብሓለዋ ዝተትሓዘ 50 ሽሕ ሄክታር መሬት ከምዘሎ ተሓቢሩ እዩ፡፡
Agriculture,ሞት ኣዴታትን ህፃናትን ንምንካይን ኤች ኣይቪ/ኤድስ ንምክልኻል በቢደረጅኡ ምስ ዝርከቡ ኣካላት ተዋዲዶም ብምስራሕ ለውጢ ንምምፃእ ከምዝንቀሳቐሱ ኣባላት ኣመራርሓ ዞባን ወረዳታትን ማሕበር ኣካል ጉድኣት ኩናት ትግራይ ገሊፆም፡፡እዞም ካብ ዞባታት ማእኸል፣ ሰሜን ምዕራብን ዝተፈላለያ ወረዳታት ዝመፁ ኣመራርሓ ማሕበር ጉድኣት ኩናት ትግራይ ቢሮ ጥዕና ክልል ትግራይ ኣብ ከተማ ኣኽሱም ኣብ ዘዳለዎ ተጠቀማይነትን ተሳትፎን ግልጋሎት ጥዕና ኣባል ጉድኣት ኩናት ትግራይ ኣብ ዝብል ዘተ ተረኺቦም ከምዝገለፅዎ፣ እቲ ክልል ግልጋሎት ጥዕና ንምስፋሕ ብፍላይ ሞት ኣዴታትን ህፃናት ንምንካይ ክሳብ ልምዓት ጉጅለ ብምውራድ ዝሰርሖም ዘለዉ ስራሕቲ ተስፋ ዝህብን ውፅኢታውን’ዮም፡፡በቢደረጅኡ ምስ ዝርከቡ መሓውር ጥዕናን ኣመራርሓን ብማሕበሮም ኣቢሎም ይኩን ብውልቆም ተዋዲዶም ብምስራሕ ሞት ኣዴታትን ህፃናትን ንምንካይን ኤች ኣይቪ ኤድስ ንምክልካልን ዝተትሓዘ ሽቶ ንምዕዋት ከምዝረባረቡ ዝገለፁ እዞም ኣካል ጉድኣት ብዘለዎም ዓቕሚ ሕ/ሰብ ብምምሃርን መርኣያ ብሙኳንን ኣበርቲዖም ከምዝሰርሑ’ውን ኣረጋጊፆም፡፡ካብ መንጎ ተሳተፍቲ ሓላፊ ማሕበር ኣካል ጉድኣት ኩናት ትግራይ ዞባ ማእኸል ኣይተ ሙላው ነጋን ካብ ዞባ ምዕራብ ወረዳ ወልቃይት ዝመፀ ኣካል ጉድኣት በርሀ ገ/መድህን ከምዝገለፅዎ ሞት ኣዴታትን ህፃናትን ምንካይን ኤች ኣይቪ ኤድስ ምክልካልን ዋናን ኩሉ ሕ/ሰብ ከምዝኾነን ኣካል ጉድኣት ኩናት’ውን ውራይ እዩ ድሕሪ ምባል ነዚ ንምዕዋት ኣበርቲዖም ከምዝሰርሑ ኣረጋጊፆም፡፡ ተሳትፎ ኣካል ጉድኣት ኩናት ትግራይ ኣብ ኩሎም መደባት ንክዓቢ ዝግበር ዘሎ ምንቅስቓስ ኣዝዩ ከምዘሓጎሶም ዝገለፁ እዞም ወገናት ብፍላይ ተሳትፎን ተጠቃማይነትን ግልጋሎት ጥዕና ክብ ንምባል ንኣካል ጉድኣት ኩናት ነፃ ሕክምና ኣብ ምፍቃድ መንግስቲ ክልል ትግራይ ብዝወሰዶ ተበግሶ ከምዝተሓበኑን ኩሎም መደባት ጥዕና ንምዕዋት መርኣያ ኮይኖም ከምዝሰሑ ውን ሓቢሮም፡፡ ኣብቲ ዘተ ዝተረኸቡ ሓላፊ ቢሮ ጥዕና ክልል ትግራይ ኣይተ ሓጎስ ጉደፋይ ኣካል ጉድኣት ግልጋሎት ጥዕና ክረኽቡ ምግባር ጉዳይ ክብሪ ጀጋኑ ከምዝኾነን ብርክት ዝበሉ ወገናት ብዘይካ መድሓኒት ክንቀሳቀሱ ዘይኽእሉ ሙኳኖም ሰለዝፍለጥን ተሳትፎን ተጠቃማይነት ክብ ምባል ወሳኒ ከምዝኾነ ገሊፆም፡፡ 
Agriculture,ኣብ ትግራይ ኣብ ዝሓለፈ ዓመታት 14 ሆስፒታላት፣ 213 ጣቢያታት ጥዕና፣ 613 ኬላታት ጥዕና ተሃኒፆም ግልጋሎት ህይቡ ከምዘለዉ ዝገለፁ ኣይተ ሓጎስ ኣብ’ቲ ክልል ግልጋሎት ጥዕና ንምስፋሕ ሞት ኣዴታትን ህፃናትን ንምንካይን ኤች ኣይቪ ኤድስ ንምክልካልን ማሕበር ኣባል ጉድኣት ኩናት ትግራይ ሓዊሱ ተሳትፎ ኩሎም ውዳበታትን መዳርግቲ ኣካላትን ወሳኒ ከምዝኾነን ብፍላይ እዚ ማሕበር ኣብዚ ተጀሚሩ ዘሎ ምንቅስቃስ ጉጅለ ደቂ ኣንስትዮ ሓጋዛይ ተርኡ ንክፃወት ፃውዒት ኣቕሪቦም፡፡ ኣብዚ ካብ ግንቦት 21/2004 ዓ.ም ጀሚሩ ንተኸታተልቲ ሰለስተ መዓልትታት ዝተኻየደ ዘተ ካብ ዞባታት ምዕራብ፣ ማዕኸልን ሰሜን ምዕራብ ዝመፁ ኣመራርሓ ኣባል ጉድኣት ኩናት ትግራይ ተረኺቦም’ዮም፡፡   
Agriculture,ምህርቲ ዘደንፍዑ እታወታት ሕርሻ ብምጥቃም ኣብ 200304 ዘበነ ምህርቲ ልዕሊ 1.5 ሚልየን ኩንታል እቶት ንምርካብ ኣበርቲዑ ይንቀሳቀስ ከምዘሎ ቤት ፅሕፈት ሕርሻን ገጠር ልምዓትን ወረዳ ስሓርቲ ሳምረ ኣፍሊጡ፡፡ኣብ ወረዳ ስሓርቲ ሳምረ እቶት ዘበን 2003ን 2004 ዓ.ም ዘበናዊ እታወታት ሕርሻ ብምጥቃም እቶት  ንምድንፋዕ ብዝሰርሑ ዘለው ስራሕቲ ኣብ ልዕሊ 37 ሽሕን 7 ሚኢትን ሄክታር መሬት 1.5 ሚልየን ኩንታል ምህርቲ ንምሕፋስ ስራሕቲ ቅድመ ምድላው ይውግን ከምዘሎ ሓላፊ ሕርሻን ገጠር ልምዓትን ወረዳ ስሓርቲ ሳምረ ኣይተ ዳንኤል ተኽለሃይማኖት ገሊፆም፡፡እቲ ናብ ጣብያታት ወረዳ ስሓርቲ ሳምረ ዝርከቡ ሓረስቶት ክጥቀሙሉ 924 ሽሕ ኩንታል ማዳበርያ፣ልዕሊ 575 ሽሕን 2 ሚኢትን ኩንታል ኮምፖስት ልዕሊ 5 ሽሕ ኩንታል ምሩፅ ዘርኢ ካልኦት ዘመናዊ እታወታትን ንምጥቃም ኣብ ምድላው ከምዝርከብ ኣይተ ዳንኤል ወሲኾም ሓቢሮም፡፡ሓረስቶት ወረዳ ስሓርቲ ሳምረ ብወገኖም ብሰብ ሙያ ሕርሻ ዝወሃቦም ሙያዊ ደገፍ ተጠቂሞም እታወቶም ንምድንፋዕን ዘለዎም መሬት ኣብ ምልስላስ ከምዝረከቡ ገሊፆም፡፡
Agriculture,ማእኸል ምርምር ሕርሻ ማይፀብሪ ክሳብ ሐዚ የሳልጦ ብዘሎ ምርምር ንሓረስቶት ልዑል ኣበርክቶ ይህብ ከምዘሎ ተሓቢሩ፡፡ማእኸል ምርምር ሕርሻ ማይፀብሪ ሓረስቶት ማእኸል ገይሩ ዘካይዶ ምርምር ተጠቓምነት ሓረስቶት ዘዕብዩ ምሩፃት ዝራእቲን ምትእትታው ሓደሽቲ ቴክኖሎጅን ብምቕራብ  ምህርቲ ኣብ ምስሳን ልዑል ኣበርክቶ የሳልጥ ከምዘሎ ተሓቢሩ፡ውፅኢት ስራሕቲ ማእኸል ምርምር ሕርሻ ማይፀብሪ ንምዕዛብ ኣብ ዝተኻየደ ዑደት ዝተረኸቡ ኣይተ ዓወት እስጢፋኖስ  ማእኸል ምርምር ሕርሻ ማይፀብሪ ኣብ ስነ-ዘራእቲ፣ ሃፍቲ እንስሳን ሃፍቲ ተፈጥሮን ኣድሂባ ሓረስቶት ዘሳተፈ ምርምር ብምክያድ ዓብይ ኣስተዋፅኦ ኣብ ምግባር ከምትርከብ ገሊፆም፡፡ሓላፊ ማእኸል ምርምር ሕርሻ ማይፀብሪ ኣይተ ብርሃኑ ኣሩሴ ብወገኖም ዕላማ ምጥያሽ እዚ ማእኸል ውፅኢት ምርምር ዝኾኑ እታወታት ንሓረስቶት ብምቅራብ መነባብሮ ሕብረተሰብ ምምሕያሽ ብምኳኑ ብምጥቃስ ሙሩፅ ዘርኢ ሩዝ ፣መሸላን ዒልቦን ካልኦት ዝራእትን ሓዊሱ ንሓረስቶት ዝከፋፈል ኮይኑ ብውፅኢቱ ዝበልፀ ኮይኑ ከምዝተረኸበ ኣረዲኦም፡፡ዘዘራረብናዮም ተጠቐምቲ ሓረስቶት ብወገኖም እቶት ንምዕባይ ኣብ እነካይዶ ምንቅስቃስ ካብቲ ማእኸል ምርምር እንረኽቦ ቀረብ እታወታት ይኹን ግልጋሎት ምኽሪ ምህርትና ንምስሳን እናሓገዘና ብምኳኑ ንቀፃላይ እውን ምስቲ ማእኸል ምርምር ሓቢርና ንምስራሕ ሕጉሳት ኢና ክብሉ ሪኢቶኦም ሂቦምና እዮም፡፡
Agriculture,ብዳግመ ምሕዋይ ሃፍቲ ተፈጥሮ ኣቢሉ ዝፍጠር ዘሎ ጉልበት ማይ ዘተባብዕ ዕብየት ልምዓት መሰኖ ከምዝፍጠር ምምሕዳር ወረዳ ጉመኸዳ ኣፍሊጡ፡፡ውልቃውን ሓበራውን ዔላታት ብብርኪ ስድራ ንምትእትታው ዘኽእል ወፍሪ ኣብ ኩለን ገጠር ጣብያታት እቲ ወረዳ ተጀሚሩ፡፡መንግስቲ ንዳግም ምሕዋይ ሃፍቲ ተፈጥሮ ብዝሃቦ ልዑል ኣቃልቦን ነዚ ስዒቡ ብዝግበር ዘሎ ዝተዋደደ ምንቅስቓስን ጉልበት ማይ ከርሰ መሬትን ልዕሊ መሬትን ክፍጠር ከምዝኸኣለ ዋና ኣመሓዳሪ ወረዳ ጉ/መኸዳ ኣይተ ገ/ስላሴ በርሀ ገሊፆም፡፡ብቀፃልነት ብዝፍጠር ዘሎ ጉልበት ማይ ጎናጎኒ ዘመናውነት ዝተላበሳ ልምዓት መሰኖ ኣብ ምፍጣር ዛጊድ ዘተባብዕ ውፅኢት ከምዝተመዝገበ ዝገለፁ እቶም ዋና ኣመሓዳሪ ሽፋን ልምዓት መሰኖ ወረዳ ጉ/መኸዳ ሐዚ ካብ ዘለዋ 25 ሚኢታዊ ዝያዳ ዘዕብን ትልሚ ዕብየትን ትራንስፎርሜሽን ዘዕውትን ሓበራውን ውልቃውን ዔላታት ብብርኪ ስድራ ንምትእትታው ዘኽእል ወፍሪ የሳልጥ ኣሎ ኢሎም፡፡በዚ ብወፍሪ ዝኳዓት ዘሎ ሓበራውን ልቃውን ዒላታ ብምጥቃም ልዕሊ 1000 ሄክታር ተወሳኺ መሬት ብመሰኖ ክለምዕ ከምዝግበር ዝሓበሩ ኣይተ ገ/ስላሴ በዚ ድማ ኣብዚ ዓመት ካብ ነባርን ሓዱሽን ልምዓት መስኖ ሽይጣት ልዕሊ 87 ሚልዮን ብር ክርከብ ተተሊሙ’ዩ ኢሎም፡፡እዚ ከምዚ እናሃለወ ኣብ ወረዳ ጉ/መኸዳ ጣብያ ሓበን ዝስራሕ ዘሎ ልምዓት መስኖ ፅቡቕ መረኣያ ምዃኑ ዑደተኛታ ገሊፆም፡፡ነባሪ ህዝቢ ጣብያ ሓበን ህልዊ መማረፂታት ማይ ተጠቒምካ ልምዓት መሰኖ ኣብ ምስፍሕፋሕ ክፍተት ዘረኣየላ ጣብያ ከምዝነበረትን ነዚ ንምውጋድ በቢብርኩ ዝርከቡ ኣካላት ኣመራርሓን ነበርቲ እታ ጣብያን ብዝፈጠርዎ ጥንኩሩን ውሁድን ውዳበ ዘተባብዕ ወፅኢት ልምዓት መስኖ ክምዝገብ ከምዝኸኣለ ኣማሓዳሪ እታ ጣብያ ንዑደተኛታት ገሊፆም’ዮም፡፡ጣብያ ሓበን ዘርኣየቶ ዕብየት ልምዓት መሰኖ ውፅኢት ብሉፅ ተመክሮ ጣብያታት፣ ቀፃሊ ስልጠናታትን ብዓብዪ ድማ ኣብታ ጣብያ ዝተፈጠረ ዘስርሕ ምሕደራ ከምዝኾነ ተጠቀምቲ ልምዓት መስኖ እታ ጣብያ ኣብቲ እዋን ኣረዲኦም’ዮም፡፡
Agriculture,ብዓሌት ዕሳው ፈንገስ ማይክሮ ቶክሲን ዝተጠቅዐ ዘርኢ ኦቾሎኒ፣ዑፉን፣ ስገም ብምግብነት ብምጥቃም ካብ ዝበፅሖ ፀገማት ጥዕና ዕብየት ህፃናት ይግድብ፣ ፀሊም ከብዲ የጥቅዕን፣ ንሕማም ካንሰር የቃልዕን ከምኡ'ውን  ዓቅሚ ተፀወራይነት ብምቅናስ ሕማማት ኤች ኣይ ቪ ኤድስን ቲቪን ክጋደድ ይገብር፡፡ኣብ ትግራይ ኣብ ከባቢታት ራማ፣ ጣንቋ ኣበርገለ፣ ታሕታይ ኣድያቦ ሓረስቶት ዝተሳተፋሉ መፅናዕታት ብምክያድን ዘርኢ ኦቾሎኒን ዑፉኑን ናብ ነርዎይ ተላኢኹ ክፅንዕ ተገይሩ፡፡ብመሰረት ውፅኢት መፅናዕቲ ዝዓበየ መጠን ቶክሲን ኣብ ኦቾሎኒን፣ ዑፉን ከም ዝተረኸበ መተሓባበሪ እቲ መፅናዕቲ መምህር ዩኒቨርስቲ መቐለን ኣይተ ሓድሽ ፀሃየ ገሊፆም፡፡ማይክሮ ቶክሲን ፈንገስ ንምክልካል ዝሓሸን ተፃዋራይነትን ዓሌት ዘለዎም ዝራእቲ ምጥቃም ከምዘድልን ብፍላይ ብሓሳኻ ባልዕ ዘይጥቁዑ፣ ኬሜካል ዝፃወሩ፣ ዝራእቲ  ምቅይያር ከምዘድልን ሕፅረት ዝናብ ቐንዲ መግደዲ ማይክሮ ቶክሲን ፈንገስ ብምኳኑ ስራሕቲ ጠሊ ምዕቃብ በብእዋኑ ክካየድ ከምዝግባእ ተገሊፁ፡፡ኣብቲ ዓውደ መፅናዕቲ ዓለም ለኸ ዩኒቨርስቲታት ኣሜሪካ ናይጀርያ፣ ኣሪዝና ዩኒቨርስቲ ነርዎይ ዝተረኸቡ እንትኾኑ ካብ ውሽጢ ዓዲ  ዩኒቨርስቲታት ዝተረኸብሉ ዓውደ መፅናዕቲ ብምክያድ መፍትሕታትን መማሪፂታትን ተቐሚጥሉ እዩ፡፡
Agriculture,እዚ መድረክ ን8 ማዓልትታት ዝፀንሕ እንትኸውን ብደረዳ ደረጃ ልዕሊ 6503 ህዝቢ በቢ መዓልቱ እናተሳተፈ ይርከብ፡፡ ብሚኢታዊ እንትርኣ 95.85 ሚኢታዊ እዩ እዚ መድረኽ ኣብዝኸፈተሉ ግዜ እኩል መፅለልን ምድላውን ተገይሩሉ ዝተጀመረ እንትኸውን ብሰልፊ፣ፍኻራን ግጥምን ነቲ መድረኽ ዝገለፁ ጭርሖታትን ብምድላው እዩ ተጀሚሩ እቲ መድረኽ ዘሰላችው ከይኸውን ንምግባር ናይ ሻሂ ቡና ፕሮግራምን ናይ ፊልድ ተሞኩሮ ልውውጥ ብተግባር ዝተደገፈ መድረኽ እዩ፡፡ኣብ ብርክት ዝበላ ጣብያታት ውፅኢት መስኖ ዝኾኑ ከም ኣራንሺ፣ ማንጎ፣ ፓፓያ፣ዘይትሁንን ካልኦትን ፍራምረ ነቶም ተሳተፍቲ ካብ ሞዴላት ገባራት ዝተወፈየ እንትኸውን ካብ ጣብያ ሸካ ተክሊ ዝተረኸበት ሓንቲ ማንጎ 865 ግራም ብምምዛና መሬትና ፅቡቅ ምሕርቲ ክህብ ከምዝክእል ኣመስኪሩ እዩ፡፡ እቲ መድረኽ ተጀሚሩ ክሳብ ዝውዳእ መስርሒ ዝኸውን ስሪታት እውን ኣውፂኡ እዩ፡፡በዚ መሰረት ካብ ሓደ ክሳብ 3 ሰዓት ንዝዘገዐ 1 ብርን ልዕሊኡን ዝቅፃዕ እንትኸውን ሙሉእ መዓልቲ ንዝተረፈ ድማ 5 ብር ተቀፂዑ ክንቀፍ ከምዘለዎ ባዕሉ እቲ ተሳታፋይ ወሲኑ እዩ ክብል ካብ  መብዛሕቲኤን ጣብያታት ዝረኸብናዮም ፀብፃባት ይሕብሩ፡፡እቶም ኣብ መድረኽ መፍረያይነት ዝሳተፉ ዘለው ገባራት ነቲ ዝቅፅል ክራማት ዝኸውን ካብ ብሕዚኦዎም ብርክት ዝበሉ ኩንታላት መዳበርያ ገንዘብ እናከፈሉ ኢድ ብኢድ እናጠለቡ ዝርከቡ እንትኾኑ ንመስኖ ዘገልግላ ሞተራት እውን ኣብ ምጥላብ ይርከቡ፡፡ ነቲ መድረኽ ኣፈፃፅም ዝከታተሉ ሱፐርቫይዘራት እውን ፅቡቅ ይቕፅል ከምዘሎ ናብተን ጣብያታት እናዘሩ እናተኸታተሉ ይርከቡ፡፡እዚ መድረኽ ፍሉይ ዝገብሮ እቶም ሞዴላት ነኒ ባዕሎም ተሞኩሮ ልውውጥ ዝገብሩሉ ብምኳኑ ብዝረኸብዎ ትምህርቲ ቡዙሓት   ሞዴላት ዝፈሪሉ ክኸውን ትፅቢት ይግበር፡፡ ኣብ መወዳእታ ነቲ መድረኽ እቲ ተኣካባይ ገንዘብ ብምውፃእ ብተሃድሶ ክዛዝሞ እዩ፡፡
Agriculture,ብፕሮጀክት ኦፕረሽናል ምርምር ኣብ ሃብቲ እንስሳ ዝተኻየደ መፅናዕቲ ውፅኢታዊ ምኳኑ ተመራመርቲ ሓረስቶት ወረዳታት ቆላ ተምቤንን ሓውዜንን ገሊፆም፡፡ብሓገዝ ኣይርሽ ኣይድን ፕሮጀክት ኦፕርሽናል ምርምር ኣብ ሃብቲ እንስሳ ዝግበሩ ዘለዋ መፅናዕትታት ውፅኢታዊ ምኳኖም ኣብ ወረዳ ሓውዜን መፋስስ ደብረ ኪዳን ኣብ ወረዳ ቆላ ተምቤን መፋስስ በጋሽካን ዝርከቡ ተመራመርቲ ሓረስቶት ገሊፆም፡፡እቲ ምርምር ኣብ ክልተ መፋስሳት ምክያዱ 62 ሚኢታዊ ስነ-ምህዳር ትግራይ ዝሽፈን እዩ፡፡ ካብቶም መፅናዕታት ዝርከቡ ውፅኢታት ናብ ዝበዝሐ ከባቢ ትግራይ ንምግፋሕ ትልሚ ከምዝተትሓዘ ሓላፊ ፕሮጀክት ኦፕርሽናል ምርምር ኣይተ ሓጐስ ዶሪ ገሊፆም፡፡ኣብ ተፋሰስ ደብረ ኪዳንን በጋሽኻን ዝተኸፋፈሉ ኣርባዕተ ዓሌታት ደርሁ ኣብ 32 ሓረስቶት ብምፋታን ፋዬሚ ዝተብሃለ ዓሌት ደርሁ፣ ሕማማት ብምፅዋርን፣ካብ ፀላእቲ ምክልኻል፣ፅሒሩ ምብላዕ ተኽእሉኡን ዝህቦ እንቋቕሖን ብሓረስቶት ስለዝተመርፀ ን10 ሓረስቶት ኣብ ሓደ ገዛ 50 ደርሁ ከምዝተኸፊፈሉ ተገሊፁ፡፡ኣብ ወረዳ ቆላ ተምቤን ሙሩፃት ዓሌት ኣጣል ብምትእትታው ን5 መራሕቲ ስድራ ደቂ ኣንስትዮ ብምሃብ ምርምራት ብምክያድ ውፅኢታውነቱ ብምግንዛብ ናብ ቆላ ኸባቢታት ከምዝጋፋሑን ኣብ ወረዳ ቆላ ተምቤን ባርጎት ዝተብሃለ ዓሌት ጤል ኣብ ወረዳ ሓውዜን መፋስስ ደብረ ኪዳን  ድማ ዘርኢ ስጋ ዝኾነ ድሮፐር ዓሌት በጊዕ ካብ ደቡብ ኣፍሪካ ብምምፅእ ምስ ናይ ውሽጢ ዓሌት ብምድቃል ብኽብደት፣  ስገኦምን ዝሓሸ ዓሌት ንምፍጣር ኣብ ፈተነ ከምዘለዎ ክኢላ ተመራመርቲ ሃብቲ እንስሳ እተን ወረዳታት ገሊፆም፡፡
Agriculture,ተኽሊ ሞሪንጋ ኣብ ከባቢታት ቖላን ሓውሲ ደጉዓን  ንምግፋሕ መፅናዕቲ ይግበር ምህላው ማእኸል ምርምር ሕርሻ መቐለ ኣፍሊጡ፡፡ኣብ ዓለም ልዕሊ 14 ተኽሊ ሞሪንጋ ኣለው፡፡ ካብኣቶም ድማ ሞሪንጋ ሽፈራው ኣብ ምዕራብ ትግራይ እንዳተገፈሐ ይርከብ፡፡ ተኽሊ ሞሪንጋ ንዝተፈላለዩ ሕማማት ክፍውስ ዘኽእል ማአድን ዝሓዘን ብመልክዕ ስብቆ፣ ሓምሊ፣ ፅማቕን፣ሻይን ንምግቢ ዝውዕል እዩ፡፡ ማእኸል ምርምር ሕርሻ መቐለ ኣብ ዝገበሮ መፅናዕቲ ኣብ 3 ወረዳታት ክልተኣውላዕሎ፣ቆላ ተምቤን፣ኢሮብ ብምትእትታው መራመርቲ ጉጅለ ሓረስቶት ኣብርሃ ወኣፅብሃ ኣግበን፣ ኢሮብን ቆፅሊ ኣድሪቖም ሻሂ ብምጥቓም ውፅኢታውነቱ ከምዘመስከረ ኣብ ማእኸል ምርምር ሕርሻ ተመራማሪ እፅዋት መንእሰይ ገብሩ ገሊፁ፡፡ንወዲ ሰብ ምግቢ ማለት እዩ እቲ ሓምለዋይ ወርቂ ተባሂሉ ዝፍለጥ ተኽሊ ሞሪንጋ ንምግቢ ወዲ ሰብ ፣መድሓኒት፣ንዘይቲ/ቅብኣትን፣ ቀለብ እንስሳን ከምዝውዕል  ዝገለፁ ኣብ ሕርሻ ምርምር ትግራይ መተሓባበሪ ፕሮጀክት ድንሽን ስኳር ድንሽን ኣይተ ገ/ሂወት ሃ/ማርያም ተክሊ ሞሪንጋ ኣብ ዕዳጋ ዓብይ ጠለብ ከምዘለዎ ንሓደ ኪሎ ቆፅሊ ሞሪንጋ 100ብር ከምዝሽየጥ ገሊፆም፡፡ ብመሰረት መፅናዕቲ ማእኸል ምርምር ሕርሻ መቐለ ተኽሊ ሞሪንጋ ኣብ ከባቢታት ቆላን ሓውሲ ቆላን  ከምዝሰማዕምዖን ነዚ ማእኸል ብመልክዕ ጥሙር ሕርሻ ኣብ ትግራይ ከምዝስፋሕፋሕ ተገሊፁ፡፡
Agriculture,ኣብ ትግራይ ልምዓት ሃፍቲ ፀባ ንምምሕያሽን ካብቲ ዓውደ ዝሓሸ ምህርቲ ንምርካብን ዝሕግዝ ኣብ 600 ኣላሕም ሰብ ስራሕ ስራሕቲ ምድቃል ይካየድ ከምዘሎ ኢንስቲትዩት ምርምር ሕርሻ ትግራይ ኣፍሊጡ፡፡ንፀብፃብ ፍስሃ መዝገበ  ኣብ ኢንስቲትዩት ምርምር ሕርሻ ትግራይ ተመራማሪ ሃፍቲ እንስሳ ኣይተ ገ/ሄር ገ/ዮሃንስ ከምዝገለፅዎ ፀገም ምህርቲ ፀባ እቲ ክልል ንምፍታሕን ሓረስቶት ዝሓሸ እቶት ምህርቲ ፀባ ረኺቦም ተረባሕቲ ክኾኑ ንምግባርን ኣብ ዝተመረፃ 600 ኣላሕም ሰብ ስራሕ ስራሕቲ ምድቓል ይካየድ ኣሎ፡፡እዚ ኣብ ወረዳታት ታሕታይ ማይጨው ኣብ ዝርከባ ጣብያታት ጭላ፣ውቕሮማራይን ላዕላይ ማይጨውን ዝካየድ ዘሎ ስራሕቲ ምድቃል ኣላሕም ኣብ ሓደ እዋን ንክወልዳ ዝለዓለ ምህርቲ ፀባ ንክህባ ዝሕግዝ ከምዝኾነውን ኣይተ ገ/ሄር ኣረዲኦም፡፡እዚ ዓሌት ንምምሕያሽን ምህርቲ ፀባ ንምስሳንን ዝካየድ ዘሎ ስራሕቲ ምድቃል ናይ ወፃእ ዓሌት ምስዘለወን ዝሓሸ ምህርቲ ዝህባ ኣላሕም ዝዳቐል ዘሎ ብምኳኑ ኣብቲ ክልል ብልሙድ ካብ ዝርከባ ካብ 2 ክሳብ 3 ሊትሮ ፀባ ናብ 16 ሊትሮ ፀባ ክዓቢ ከምዘኽእልን'ውን እቶም ተመራማሪ ተዛሪቦም፡፡ብምትሕብባር ኢንስቲትዩት ዓለምለኸ ምርምር እንስሳ፣ ቢሮ ሕርሻን ልምዓት ገጠርን ክልል ትግራይን ኢንስቲትዩት ምርምር ሕርሻ ትግራይን ዝካየድ ዘሎ ምግፋሕ ውፅኢት ምርምር ዝሓሸ ውፅኢት ይርከቦ ከምዘሎን ኣብ ከተማታት ዓዲግራትን ውቕሮ ኣብዝሓለፈ 2003 ዓ.ም ዝተዳቐላ 200 ኣላሕም እተን 62 ሚኢታዊ ብግቡእ ምልኦ ከምዝሓዛን ኣብ ዝቕፅል ወርሒ ከምዝወልዳ'ውን ኣይተ ገ/ሄር ሓቢሮም፡፡ኣብ  ኢንስቲትዩት ዓለምለኸ ምርምር እንስሳ ሳይንቲስት ዶ/ር ኣዛገ ተገኝ እዚ ኣብ ክልላት ትግራይ፣ ኣምሓራ፣ ኦሮሚያን ደቡብን ምህርቲ ፀባ ብምዕባይ ሓረስቶት ተረባሕቲ ንክኾኑ ዝካየድ ዘሎ ሰብ ስራሕ ምድቓል እንስሳ ውፅኢቱ ዝለዓለ ከምዝኸውንን ብፍላይ ኣብ ዝሓለፈ ዓመት ኣብ ትግራይ ዝተኻየደ ፈተነ ውፅኢቱ ዘተባብዕ ከምዝኾነ ኣረዲኦም፡፡እቲ ውፅኢት ቴክኖሎጂ ናብ ኩለን ወረዳታት ትግራይ ንክባፃሕን  ካብቲ ዓውደ ዝሓሸ ምህርቲ ንክርከብን መንግስቲ ክልል ትግራይ ዝጀመሮ ደገፍን ክትትልን ኣጠናኺሩ ንክቕፅልውን ዶ/ር ኣዛገ ሓቢሮም፡፡መተሓባባሪ እቲ ጉጅለን ተማራማሪ ሃ/እንስሳን ኣይተ ዓወት እስጢፋኖስ ብወገኖም እዚ ውፅኢት ምርምር ንሓረስቶት ዝህቦ ረብሓ ዝለዓለ ብምኳኑ ሓረስቶት እንስስኦም ብግቡእ ክቕልቡ፣ክከናኸኑን ከምዘለዎም ሓቢሮም፡፡እቲ ስራሕ ናብ ኩለን ወረዳታት ትግራይ ደረጃ ብደረጃ ንምብፃሕ ትልሚ ወፂኡ ምንቅስቃስ ከምዝተጀመረ ዝገለፁ ኣይተ ዓወት ኣብዚ ወፍሪ ብሰብ ስራሕ ንምድቓል ካብ ዝተተሓዛ 600 ኣላሕም እተን 300 ኣላሕም ኣንስትዮ ምራኽ ንክወልዳ ዘኽእል ውፅኢት ምርምር ከምዝወሃበን'ውን ተዛሪቦም፡፡
Agriculture,ማእኸል ምርምር ሕርሻ ማይፀብሪ ኣብ ስነ-ዘራእቲ፣ ሃእንስሳን ሃተፈጥሮን ብጠቅላላ ኣብ 43 ንጥፈታት ምርምራታ እናሳለጠት ትርከብ፡፡ኣብ ዞባ ምዕራብ ትግራይ ኣካያዲ ስራሕ ማእኸል ምርምር ሕርሻ ማይፀብሪ ኣይተ ብርሃነ ኣርብሴ ከምዝበልዎ እታ ማእኸል ምርምር ብ1995 ዓ.ም ተጣይሻ ናብ ሓረስቶት ወሪዳ ኣብ 5 ወረዳታት ትግራይ ኣብ ስነ-ዘራእቲ፣ሃ/ተፈጥሮን ሃ/እንስሳን ብሓፈሻ ኣብ 43 ንጥፈታት ምርምራታ እናሳለጠት እያ ኢሎም፡፡ማእኸል ምርምር ሕርሻ ማይፀብሪ ኣብ ዝሓለፈ ዓመታት ዘሳለጠቶም ስራሕቲ ቀሪቡ ዝግምገመሉ፣ኣብ ከይዲ ዘለው ምርምራት ኩነታቶም ዝግለፀሉን ሓደሽቲ ኣጀንዳታት ምርምር ዝፀደቐሉን ዋዕላ ኣብ ከተማ ሽረ እንዳስላሰ ኣካይዶም፡፡ኣብቲ ዋዕላ ብሰለስቲኦም ዓይነታት ምርምር ዝተካየደ ክያዶ  ብተመራመርቲ ዝቐረበ እንትኾን ብስነ-ዘራእቲ ኣብ ሩዝ ዝተገበረ ምርምር ንሓረስታይ ጠቓሚ ኮይኑ ዝለዓለ ውፅኢት ከምዝተመዝገበን፣ ኣብ ሃ/ተፈጥሮ ተኽሊ ዕጣን መቐር ቆሪፅካ ኣብ ምትካል ዝለዓለ ውፅኢት ከምዝተረከበ ዝሓበሩ እቶም ተመራመርቲ ኣብ ሃ/እንስሳ እውን ኣብ ምምሕያሽ ቐለብ እንስሳን ምህጣር ከፍትን ጠለበጊዕን ኣድሂቡ ዝግበር ምርምር ኣብ ከይዲ ከምዝርከብን ዛጊድ ውፅኢቱ ዘተባብዕ እዩ ተባሂሉ፡፡  ኣብቲ እዋን ካብ ተሳተፍቲ ተኽሊ ዕጣን መቐር ቆሪፆም ኣብ ዝተክልሉ እዋን ብሕማም ተጠቃዓይ ስለዝኾን እንታይ ዓይነት ጥንቓቐ ክግበር ከምዘለዎ፣ብፀረ ሕማም ዝጥቃዕ ዘራእቲ መድሓኒት ኣብ ምጥቃም ከመይ ትኸዱ? ንሕርሻ ወኪላትን ሓረስቶትን ኣብ ዝወሃብ ስልጠና እንተዝስፍሕፋሕ ኣብ ስነ-ዘራእቲ ሩዝ ዝግበር ምርምርን ተመራመርትን መሐውሮም እንተዝሰፍሕፋሕ ዝብሉ ሕቶታትን ርኢቶታትን ቀሪቦም ብዝምልከቶም ኣካላት'ውን ምላሽ ተዋሂብዎም እዩ፡፡ ዋና ኣመሓዳሪ ዞባ ሰሜን ምዕራብ ኣይተ ሚኪኤለ ኣብርሃ ኣብ መዕፀዊ እቲ ዋዕላ ተረኺቦም  ከምዝበሉዎ ማእኸል ምርምር ሕርሻ ማይፀብሪ ዘሳልጦ ዘሎ  ስራሕቲ ምርምር ዝነኣድ እዩ፡፡ኣብቲ ሓረስታይ እውን ዓበይቲ ለውጥታት ኣብ ምምፃእ ስለዝርከብ ነዚ  ብዝበለፀ ውፅኢታዊ ንክኾን ዝግበር ዘሎ ፃዕሪ ተጠናኪሩ ክቅፅል ይግባእ ኢሎም፡፡ማእከል ምርምር ሕርሻ ማይ ፀብሪ ናብ ሓረስቶት ወሪዱ ኣብ 5 ወረዳታት ትግራይ እናሰረሐት ትርከብ ኮይና ብሃገርን ብክልልን ብርኪ እውን ተሸላሚት ኮይና እያ፡፡
Agriculture,በብዓመቱ ብውሕጅን ካልኦት ጠንቕታትን እናተጓሕጉሐ ዝካየድ ልሙዕ ሓመድ ብወፍሪ ነፃ ዕቐባ ሓመድን ማይን ብምዕቓብ ኣብ ምድሓንን ምሕዋይን ሃፍቲ ተፈጥሮ ኣብነታዊ ተረኦም ከምዝፃወቱ ነበረቲ ወረዳ እንደርታ ገሊፆም፡፡ኣብ 17 ጣብያታት ወረዳ እንደርታ ኣብዚ ዓመት እዚ ልዕሊ 3700 ሄክታር ቦታ ዝሸፍንን ንመንቐሊታት ሓደጋ ምጉሕጓሕ ሓመድ ጠንቕታት እዮም ተባሂሎም ኣብ ዝተፀንዑ 31 መፋስሳት ብወፍሪ ነፃ ዕቐባ ሓመድን ማይን ንምሽፋን ተግባራዊ ስራሕ ጀሚሩ ኣሎ፡፡ኣብ ወረዳ እንደርታ ኣብቲ ወፍሪ እናተሳተፉ ካብ መንጎ ዝረከብናዮም ነበርቲ ጣብያ ለምለም ከምዝበልዎ በብዓመቱ ብውሕጅ፣ንፋስን ካልኦት ጠንቕታትን እናተጓሕገሐ ዝከይድ ልሙዕ ሓመድ ብወፍሪ ስራሕቲ ነፃ ዕቐባ ሓመድን ማይን ብምዕቓብ ኣብ ምድሓን ሃፍቲ ተፈጥሮ ኣብነታዊ ተረኦም ክፃወቱ እዮም፡፡ኣብቲ ወፍሪ 98.8 ሚኢታዊ ነበርቲ እታ ጣብያ ይሳተፉ ከምዘለውን ንምስላጥ እቲ ስራሕ ልዕሊ 500 ሰገናት፣ 55 ኣእዱግን እምኒ ብምቕራብ፣ሽማግለታት ኣዴታት ድማ ቡና ብምፍላሕ ድጋፍ እናሃቡ እዮም፡፡ዋና ኣማሓዳሪ እታ ወረዳ ኣይተ ጎይተኦም ገ/ማርያም ነቲ ወፍሪ ኣመልኪቶም ኣብ ዝሃብዎ መብርሂ ኣብዚ ዓመት እዚ ኩሎም ጎቦታት እታ ወረዳ ብስራሕቲ ወፍሪ ነፃ ዕቐባ ሓመድን ማይን ንምሽፋን ትልሚ ተታሒዙ ምንቕስቓስ ከምዝተጀመረ ብምጥቓስ ሕ/ሰብ ንምዕዋት እቲ ወፍሪ ብምሉእነት ክሳተፍ ፀዊዖም፡፡ኣብቲ ወፍሪ ልዕሊ 43 ሽሕ ህዝቢ ከቲቱ ይሳተፍ ከምዘሎ ዝሓበሩ ኣይተ ጎይተኦም ኣብታ ወረዳ ዛጊድ ልዕሊ 47 ሽሕ ሜ3 ከትርታት ብምስርሖም ሃፍቲ ተፈጥሮ ኣብ ምሕዋይን ምድሓንን ዝተባባዕ ውፅኢት ይምዝገብ ከምዘሎ ሓቢሮም፡፡ኣብ ውሽጢ 40 መዓልቲ ክፍፀም ዝተተለመ ስራሕ ህዝቢ ካብ ንጉሆ ክሳብ ምሸት ብምስራሕ፣ነቲ ስራሕ ደገፍን ዝኾኑ ሰገናትን እንስሳን ብምጥቓመን ኣብ ውሽጢ 20 መዓልቲ ንምፍፃም ይንቐሳቀስ ከምዘሎ ኣይተ ጎይተኦም ኣፍሊጦም፡፡
Agriculture,ኣበርገለ ሕርሻ ምርምር ኣብ ሞንጎ 3 ወረዳታት ዘካይዶ ዝነበረ ተመራመርቲ ሓረስቶት ንምፍጣር ኣብ ዝራእቲ ዓሌት ጣፍ፣ምሸላ ከምኡ እውን ኣብ ዓሌት ስንዳይ ዘበራታትዕ ውፅኢት ከም ዝተመዝገበ ቤት ፅሕፈት መተሓባበሪ ሕርሻ ምርምር ኣበርገለ ገሊፁ፡፡ከም መግለፂ መተሓባበሪ ኣበርገለ ሕርሻ ምርምር ኣይተ መለስ ሃሪፈ ተመራመርቲ ሓረስቶት ንምፍጣር ኣብ ናይ ገባሪ መሬት ሙሩፅ ዘርኢ ብምምፃእ ቅድመ ምግፋሕ ኣብ ነካይዶ ኣብ ጣንቋ ኣበርገለ ኣብ ዓሌት ምሸላ፣ ኦቾሎሚ ከምኡ እውን ምስ ላሕሚ ዓተር ንምሸላ ብምዝናቅ ዝተኻየደ ከይዲ ምርምር ብገባራት ተቐባልነት ከም ዝርከብ ዑደት ኣብ ዝተገበረሉ ካብ ገባራት ቃል ንምፍላጥ ተኻኢሉ፡፡ብተመሳሳሊ ኣብ ቆላ ተንቤት ካብ ዝራእቲ ብተወሳኺ ኣብ ኣሕምልትን ፍረ ምረን እውን ውፅኢታዊ ዝኾነ ስራሕ ከም ዝተሰርሓ ድሕሪ ምግላፅ ኣብ ወረዳ ወርዒ  ለኸ ኣብ ጣፍን ስርናይን ብዋናነት ትኹረት ተዋሂቡ ዝስራሕ ዘሎ ብፍላይ ናይ ደቂ ኣንስትዮ ተመራመርቲ ሓረስቶት ዘካየደሉ ናይ ስርናይ ውፅኢት ዘተባብዕ ከም ዝኾነ፡፡ ካብ ዑደተኛታት ንምርዳእ ተኻኢሉ፡፡ኣብ ወረዳ ወርዒ ለኸ ካብ ሞንጎ ተመራመርቲ ሓረስቶት ካብ ዝኾነ ወ/ሮ ወ/ማርያም ኣብርሃ ከምዝበልኦ እኽሊ እዩ እናበልና ዘጥፋእናዩ እዋን ንድሕሪት ኣሕሪፋና እዩ ነይሩ ሓዚ ግና ሳላ እዚ ምርምር ውፅኢቱ ተረዲኡና እዩ፡፡ ምስ በላ ሐዚ ሒዝናዮ ከምዘለና ፃዕሪ ወሲኽና ፀገምና ከምንፈትሕ ጥርጥር የብሉይን ክብላ ገሊፀን፡፡ኣብ ወረዳ ጣንቋ ኣበርገለ ካብ ሞንጎ ዘለው ተመራመርቲ ገባራት ሓደ ዝኾነ ሓረስታይ በየነ ጎሹ በቲ ሕርሻ ምርምር ተኸቲለ ካብ ዝረኸብክዎ ውፅኢት ዝለዓለ እዩ፡፡ምኽንያቱ ሐዚ ብታሪጀር ብመስመር ሙሩፅ ዘርኢ ተጠቂመ ካብ ምርምር ቀሪጃ እናገፋሕኹ እየ ዝርከብ በዓል ሞያ ካብዚ ዝረኦ ዘለኹ ድማ ልዕሊ ትልሚ ልዕሊ 40 ኩንታል ካብ ሄክታር ክረክብ ከም ዝኽእል ትፅቢት ይገብር ክብሉ ገሊፆም፡፡ ነዚ ከይዲ ምርምር መሰረት ዝገበረ ኣብ 3ቲኣን ወረዳታት ብሕርሻ ምርምር ኣበርገለ ዝተሰርሑ ስራሕቲ ካብ ዝራእቲ ምሸላ፣ጣፍ፣ኦቾሎኒ ከምኡ እውን ኣብ ስርናይ ዓሌት ካብ ህንዲ ዝመፁ ዝተመረፁ ዓሌት ኣብ ገባር መሬት ኩታ ገጠም ዝኾነ መሬት ዝተኻየደ ናይ ምርምር ውፅኢትን ፃዕርን ዑደት ንምክያድ ዋና ኣማሓዳሪ ወረዳ ጣብያ 
Agriculture,ኣብ ወረዳ  ኣፅቢ ወንበርታ ምህርቲ ኣዝመራ 20032004 ካብ ሕሉፍ ዓመት ብ60 ሚኢታዊ ንምዕባይ ዘክእሉ ሰፋሕቲ ስራሕቲ ቅድመ ምድላዋት ይውገኑ ከምዘለው ቤት ፅሕፈት ሕርሻን ልምዓት ገጠርን እታ ወረዳ ኣፍሊጡ፡፡ዓመታዊ ምህርቲ  ብዕፅፊ ንምስሳን በቢብርኩ ይግበር ኣብዘሎ ሰፊሕ ምንቅስቃስ ዝተረኸቡ ብሉፃት ተመክሮታት ዝያዳ ዓቂብካ ንምስፋሕን ኣብ ከይዲ ትግበራ ንዘጋጥሙ ክፍተታት ኣተሓሳስባ፣ ክእለትን እታወትን ንምምላእን ዓሊሙ ካብ ክልል ክሳብ ቑሸት ኣገደስቲ መድረኻት ተሳሊጦም እዮም፡፡ነዞም መድረኻት ስዒቡ ብዝተፈጠረ ኩለመዳይ ልምዓታዊ ኣተሓሳስባን ተግባርን ኣብ ዘመነ ምህርቲ 2002/03 ኣብ ወረዳ ኣፅቢ ወንበርታ ዝተረኸበ ኣስታት 250 ሽሕ ኩንታል እቶት ኣብ 2003/04 ናብ 400 ሽሕ ኩንታል ንምዕባይ ተተሊሙ ይስረሓሉ ከምዘሎ ምክትል ሓላፊ ቤት ፅሕፈት ሕርሻን ገጠር ልምዓትን እቲ ወረዳ ኣይተ ኣታኽልቲ ኣረፈ ገሊፆም፡፡ኣብ ዝሓለፉ ዓመት ኣብ ወረዳ ኣፅበ ወንበርታ ካብ ሓደ ሄክታር ብማእከላይ 20.5 ኩንታል ምህርቲ ከምዝተረኸበ ዝሓበሩ እቶም ምክትል ሓላፊ ኣብ 2003/2004 ምህርቲ ዘመን ካብ ሓደ ሄክታር ብማእከላይ 33.6 ኩንታል ንምሕፋስ ምንቅስቃስ ይግበር ከምዘሎ ኣረዲኦም፡፡ነዚ ዝተተለመ እቶት ብሙሉእነት ንምሕፋስ ካብ ሓፈሻዊ ልዕሊ 13 ሽሕ ሄክታር ተሓራሲ መሬት እቲ ወረዳ ዛጊድ እቲ 10 ሽሕ ሄክታር መሬት ከምታይረጀርን ገፊሕ ድጉርን ዝበሉ ጠሊ ዓቀብቲ ቴክኒካት ብምጥቃም ካብ 1ይ ክሳብ 3ይ ጊዜ ማሕረስ ከምዝተለሳለሱ ኣይተ ኣታኽልቲ ሓቢሮም፡፡
Agriculture,እዚ ዝተገለፀ ካብ 8 ወረዳታት ዞባ ደቡብ ትግራይ ንዝተወፃፅኡ ኣካላት ኣመራርሓ፣ ሰብ ሞያ ልምዓት ሕርሻ፣ ተወከልቲ ማህበራት ሕብረት ስራሕ፣ ብሕርሻ ኢንቨስትመንት ዝተዋፈሩ ሰብ ሃፍቲ፣ ሞዴል ሓረስቶትን ካልኦት ልዕሊ 150 ተሳተፍቲ ኣብ ኣሰራርሓን ኣተገባብራ ባዓል መዚ ምህርቲ ዕዳጋ ዘለዎም ግንዛበ ንምዕባይ ዓሊሙ ኣብዚ ቅነ ንክልተ ማዓልቲ ኣብ ኣዳራሽ ምምሕዳር ዞባ ደቡብ ትግራይ ኣብዝተውሃበ ስልጠና እዩ፡፡ኣብ በዓል መዚ ምህርቲ ዕዳጋ ኢትዮጵያ ሓላፊ ጉዳይ ግልጋሎት ሕጊ ኣይተ ይዘንጋው አሰገድ ከምዝገለፅዎ ኣብ ክልል ትግራይ ካብ መንጐ ዝርከቡ ንምህርትን መፍረያይነት ምቹው ዝኾኑ ከባቢታት እቲ ሓደ ዞባ ደቡብ ትግራይ ብምኳኑ ኣብ ውሽጥን ወፃኢ ዓዲ ጠለብ ዘለዎም ዝተፈላለየ ምህርቲ ምልማዕ ዘኽእል ኩነታት ንምፍጣር እቲ ባዓል መዚ ከምዝንቀሳቀስ ጦም፡፡ብተሳትፎ ሕ/ሰብ ኣብ ዝቅፅሉ 5 ዓመታት ተግባራዊ ክኸውን ዝተሓንፀፀ ትልሚ ለውጥን ዕብየትን ትራንስፎርሜሽን ንዘፈር ልምዓት ሕርሻ ልዑል ቆላሕታ ተዋሂብሉ ብዝግባእ ክለምዕ ንፁር መስመር ከምዝተዳለወሉ ዝሓበሩ ኣይተ ይዘንጋው እቲ ባዓል መዚ ሓረስቶት ብድሑርን ልማዳዊ ዕዳጋ ይበፅሖም ካብዝነበረ ፀገም ተናጊፎም ተረባሕቲ ፍርያቶም ከምዝኾኑ ሓቢሮም፡፡ኣብ ንኡስ ዞባ ፎሮ፡ ነበርቲ ምምሕዳራት ከባቢ ደናንሎን ኡምለን፡ ኣብቲ ከባቢ ዝርአ ዘሎ ብርሰት ኣግራብ መግትኢ ክግበረሉ ድሕሪ ምትሕስሳብ፡ ዝባደመ ናብ ንቡሩ ክመልስዎ ዝምልከቶ ኣካል ፈልሲ ክቕርበሎም ሓቲቶም። ከባቢኦም ብመበቈላዊ ኣግራብ ብሓፈሻ፡ ብጽሕዲን ኣውሊዕን ከኣ ብፍላይ ሃብታም ምንባሩ ዝዘከሩ’ቶም ዜጋታት፡ ካብ ብርሰት ዝተረፈ መበቈላዊ ኣግራብ ንምዕቃብ፡ ኣብ ነፍስ-ወከፍ ዓዲ ሓለዋ ክምደብ ተማሕጺኖም።  ኣመሓዳሪ ንኡስ ዞባ ፎሮ ኣቶ ዑስማን ዓራፋ፡ ብሕልፊ ኣብ ከባቢታት ሩባ ሓዳስ፡ ላሓዜንን ደቅዓን፡ ንፈሓምን መስርሒ ገዛን እናተባህለ ብዙሕ ኣግራብ ይበርስ ከምዘሎ ብምጥቃስ፡ ገበነኛታት ምቕጻዕ ንበይኑ ዓጋቲ ስለዘይኮነ፡ ነበርቲ ከባቢኦም ባዕሎም ብምሕላው ጸጋታት ከባቢኦም ክዕቅቡ ተላብዩ።
Agriculture,ኣብ ማእኸላይ ዞባ ትግራይ ወረዳ መረብ ለኸ ኣብ ልምዓት መስኖ ብፍላይ ድማ ኣብ ቀወምቲ ተኽሊታት ብዝግበር ዘሎ ልዑል ርብረብ ሓረስቶት ተረባሕቲ እናኾኑ ከምዝርከቡ ተገሊፁ፡፡ዋና ኣማሓዳሪ ወረዳ መረብለኸ ኣይተ ተኽለኣብ ተኽለሃይማኖት ከምዝገለፅዎ ሎሚ ዓመት ካብ ምድላው ምዕራፍ ጀሚሩ ኣብ ልምዓት መስኖ ብዝተገበረ ምንቅስቓስ ኣብዚ ዘፈር ዝሓሸ ስራሕ ክስራሕ ተኻኢሉ’ዩ፡፡ሕድሕድ ሓረስታይ ናይ ማይ ባንኪ ንኽህልዎ ብምግባር ሎሚ ዘበን ኣብታ ወረዳ ኣብ ቀዳማይ ዙር ልምዓት መስኖ 5 ሽሕ ሄክታር ብመስኖ ንምልማዕ ተተሊሙ 92 ሚኢታዊ /92%/ እቲ ሸቶ ዕውት ምዃኑ ገሊፆም፡፡ ኣብ 2ይ ዙር ልምዓት መስኖ’ውን 50 ሚኢታዊ እቲ ኣብ ቀዳማይ ዙር ዝለምዐ ዳግም ንምልማዕ ትልሚ ተታሒዙ ልዕሊ 400 ሄክታር ብዝተፈላዩ ዓይነታት ተኽሊታት መሰኖ ከምዝተሸፈነ ኣብሪሆም፡፡ ከባቢታት መረብለኸ ንልምዓት ማንጐ፣ ኣራንሺ፣ ፓፓየ መንደሪንን ንካልኦት ቐወምቲ ተኽሊታትን ስለዝሰማማዕ ኣብዚ ዓውዲ ተዋፊሮም ዝሰርሑ ሓረስቶት ተረባሕቲን ንኻልኦት ከባቢታት’ውን ኣብነት እናኾኑን ከምዝርከቡ ንምፍላጥ ተኻኢሉ’ሎ፡፡ ብምዃኑ’ውን ኣብታ ወረዳ ልዕሊ 540 ሄክታር መሬት ብቐወምቲ ተኽሊታት ተሸፊኑ’ሎ፡፡ኣብታ ወረዳ ቀወምቲ ተኽሊታት ብምልማዕ ናብ ደረጃ ኢንቨስተርነት ዝተሰጋገሩ ሓረስቶት ከምዘለዉ ዝገለፁ ኣይተ ተኽለኣብ ንቕድሚት ድማ እቲ ኣብታ ወረዳ ዝርከብ ዕቑር ሃፍቲ መስኖ ኣብ ጥቕሚ ዊዒሉ መነባብሮ ሓረስቶት ንምምሕያሸ ልዑል ፃዕሪ ከምዝግበር ካብ ቤት ፅ/ት ርክብ ህዝብን መንግስትን ወረዳ መረብ ለኸ ዝበፀሐና ፀብፃብ የመልክት፡፡  
Agriculture,"ኣብ ወረዳ ራያ ኣላማጣ ልዕሊ 16 ሽሕ ሄክታር መሬት ብዝተፈላለዩ እታወታትን ጠሊ ዓቐብቲ ስራሕቲን ተደጊፉ ብዝራእቲ ከም ዝተሸፈነ ተፈሊጡ፡፡ኣብ ወረዳ ራያ ኣላማጣ ዝተዓፃፀፈ ምህርቲ ንምሕፋስ ዘኽእል ልዕሊ 6300 ኩንታል ዘበናዊ መዳበርያ 549 ኩንታል ምሩፃት ዓሌት ዘራእቲ ጣፍ፣ ዒልቦ፣ ምሸላን ዓይኒ ዓተርን ንሓረስቶት ተኸፋፊሎም መሬቶም የልምዑ ምህላዎም ተፈሊጡ፡፡ሓላፊ ቤት ፅሕፈት ርክብ ህዝብን መንግስትን ወረዳ ራያ ኣላማጣ ኣይተ ባራኺ ጣውየ ኣብቲ ወረዳ ካብ ዝርከብ ሕርሻ መሬት እቲ 16,562 ሄክታር መሬት ብታይሬጀርን ገፊሕ ዱግሪን ክሳራ 3 ግዘ ተሓሪሱን ተለሳሊሱ  ከምዝፀንሐን ብጠሊ ዓቐብቲ ስራሕቲ ተደጊፉ ብዝተፈላለዩ ዘራእቲ ከምዝተሸፈነ ሓቢሮም፡፡ከምኡውን ልዕሊ 21 ሽሕ ሓረስቶት 16 ጣብያታት እቲ ወረዳ ዝወንንዎም ሕርሻ መሬት ብ 479 ሽሕን 568 ኩንታል ተፈጥሮ ድኹዕን ኮምፖስትን ብምንስናስ ዝተዓፃፀፈ ምህርቲ ምሕፋስ ዘኽእሎም ተግባራት ምፍፃሞም ኣረዲኦም፡፡ሎም ዘበን ዝተዓፃፀፈ ምህርቲ ንምርካብ ዝተትሓዘ ሸቶ ንምፍፃም ሐዚ ዘሎ ዝሓሸ ሽፋን ማይ ካብ ብኽነት ብምክልኻል ሕድ ሕድ ሓረስቶት እቲ ወረዳ ጥብ ዝበለት ማይ ብኣግባቡ ኣብ ማዓልኡ ብሞዓል ክጥቀምሉ ንምግባር ኪኢላታት ሕርሻን ኣካላት ኣመራርሓ ወረዳን ጣብያን ቑሸትን ሞያውን ቴክኒካዊ ሓገዝ ክገብሩ ከምዝተዋፈሩ ኣይተ ባራኪ ጣውየ ኣመልኪቶም፡፡"
Agriculture,ኣብ ዝኽእሉ ኣብ ኣጠቓቕማ እታዎታት ማእኸል ገይሩ ኣብ ጣብያ ላዕላይ ምጋርያ ፀምሪ ኣብ ዝራእቲ ሓረስቶትን ማእኸል መሰልጠኒ ሓረስቶትን ለውውጥ  ተሞኩሮ    ከምዝተኻየደ  ሓላፊ ቤት ፅሕፈት ርክብ ህዝብን መንግስትን እቱ ወረዳ ኣይተ ሃይላይ ዮሃንስ ሓቢሮም፡፡ኣብ ማእኸል መሰልጠኒ ሓረስቶት ኣብ ኣደላልዋን ኣጠቓቕማን ኮምፖስት፣ዘራእቲ ብመስመር ምዝራእ፣ ኣብ እታወታት ዘመናዊ ቆፎ ንህብን ምርባሕ ደርሁን ካልኦትን ኣብ ዝብሉ ዓውደ ምርኢታት ዝተዓዘቡ እቶም ዑደተኛታት ብውፅኢቱ ድማ እዚ ዘመናዊ ዝኾነ ብቴክኒክ ዝተሓገዘ ስራሕ ካብቲ ብባህላዊ መንገዲ መብዛሕቲኡ ሓረስታይ ዝጥቀምሉ ሜላ ዝያዳ ከምዝበልፅን ብፍላይ ድማ ዘርኢ ጣፍ ኣፍሊስካ ብመስመር ተኺልካ ሓንቲ ሱር ክሳብ 55 በዝሒ ክትጉውድ ከምትኽእል ብዕሊ ተገንዚቦም እዮም፡፡ብዘመናዊ መንገዲ ብቴክኒክ ዝተሓገዘ እታወታት ሕርሻ ብምጥቃም ዝድለ ምህርቲ ከምዝርከብ ዝተገንዘቡ እቶም ዑደተኛታት ኣብ ዘፈር ሕርሻ ዝተዋፈሩ ኩሎም ኣመራርሓ ጣብያታት በቲ ዝድለ መጠን ምህርቲ ከደንፍዑ ዝኽእሉ ኩለመዳይ እታዎታት ብግቡእ ተጠቒሙ ውሕስና ምግቢ ኣብ ዝሓፀረ እዋን ምእንቲ ክረጋገፅ ዝድለ ደገፍን ክትትልን ከምዝገብሩ ቃል ኣትዮም፡፡ሓረስቶት ኮምፖስት ዝዳለወሉ ወቕቲ ሓዚ ስለዝኾኑ ክሰርሕሉ ከምዝግባእን ከምኡውን ሓረስቶት ዘራእቶም ብዝተፈላለዩ ባልዓት ከይጉድኡ ምስ ምክልኻል ጎና ጎኒ ዘራእቶም ብእዋኑ ክፃህዩ፣ ዋሕዲ ማይ ኣብ ዘጋጥሞም ከባቢታት ድማ ካብ ዝናብ ኮነ ካብ ወሓዚ ሩባ ዝርከብ ማይ ናብ ግራውቲ ኣልዮም ብምእታው ዘራእቶም ብእዋኑክፃህዮ፣ ዋሕዲ ማይ ኣብ ዘጋጥሞም ከባቢታት ድማ ካብ ዝናብ ኮነ ካብ ወሓዚ ሩባ ዝርከብ ማይ ናብ ግራውቲ ኣልዮም ብምእታው ዘራእቶም ካብ ድርቂ ከድሕኑ ኣበርቲዖም ክነጥፉ ከምዝግባእ ኣይተ ሃይላይ ዩውሃንስ ኣመልኪቶም፡፡ቤት ፅሕፈት ርክብ ህዝብን መንግስትን  ወረዳ ኣሕፈሮም ኣብ ኣጠቓቕማ እታዎታት ሕርሻ መሰረት ዘገበረ ቡሉፃት ተመኩረታት ኣብ ምስፋሕ ትኩረት ገይሩ ከምዝሰርሕ ኣፍሊጡ፡፡
Agriculture,ኣብ ወረዳ ቓፍታ ሑመራ ካብ ዞባ ምዕራብን ሰሜናዊ ምዕራብን ንዝተውፃፅኡ ልዕሊ 250 ኪኢላታት ሃተፈጥሮ  ብርሰት ኣግራብ ንምቁፅፃር ዘኽእል ዋዕላ ኣካይዶም፡፡ኣብ ክልል ቢሮ ልምዓት ሕርሻ ገፀርን ሓላፊ ዋና ከይዲ ስራሕ ሃፍቲ ተፈጥሮ ኣይተ በለጠ ታፈረ ከም ዝገለፅዎ ዋና ዕላማ እቲ ዋዕላ ፍልፍል ወፃኢ ሸርፊ ዝኾኑ ኣግራባት ብምልማዕ ብሰንኪ ብርሰት ኣግራብ ካብ እዋን ናብ እዋን እናወሰኸ ዝመፅእ ዘሎ ዋዒ ከባቢና ንምንካይ ይኹን ፍርያት ሕርሻ ንምድንፋዕ ዕቀባ ሃፍቲ ተፈጥሮ ወሳኒ ምኳኑ ገሊፆም፡፡ሓረስቶት ኣብ ከባቢኦም ዝርከቡ ሃፍቲ ኣግራብን እንስሳ ዘገዳምን ናይ ባዕሎም ሃፍቲ ምኳኑ ተረዲኦም ኣብ ልዕሊ እቶም ዝወፀ ኣዋጃትን ደምብታትን ተወሳኺ ናይ ከባቢኦም ስሪት ብምውፃእ ልምዓት ሓለዋን ኣጠቓቕማ ኣግራባትን እንስሳ ዘገዳምን ኣጠናኪሮም ክሰርሕ ፀዊዖም፡፡ምክትል ዋና ኣማሓዳሪን ሓላፊ ርክብ ህዝብን መንግስትን ዞባ ምዕራብ ትግራይ ኣይተ እያሱ ተስፋይ ብወገኖም ኣብ ክልቲኡ ዞባታት ዝረአ ዘሎ ብርሰት ኣግራብ ንምክልኻል ብፍላይ ኣብ ዞባ ምዕራብ ጎሊሁ ንዝረኣ ዘይሕጋዊ ስራሕቲ ንምዕጋትን ብመሰረት እቲ ዝወፀ ሕገ-ደምቢ ንምካድ ካብ ክልል ጀሚሩ ክሳብ ታሕቲ ዘሎ ናይ ኣመራርሓ ኣካል ሰጢሙ ክንቀሳቀስ ፀዊዖም፡፡ኣብ መወዳእታ ተሳተፍቲ እቲ ዋዕላ ኣብ ብርሰት ኣግራብ ዝተዋፈሩ ውልቀ ሰባት ንምቁፅፃር ምስ ሰብ ሞያ ሕጊን ኣመራርሓ ኣካላትን ተዋዲዶም ከም ዝሰርሑ ቃል ብምእታው ባዓል 8 ነጥቢ መግለፂ ቅዋም ብምውፃእ ንተግባራውነቱ ከም ዝንቀሳቀሱ ገሊፆም፡፡ 
Agriculture,ኣብ 5 ወረዳታት ዞባ ደቡብ ትግራይ ኣብ 25 ሽሕ ሄክታር መሬት 223 መፋሰሳት ስራሕቲ ዕቀባ ሓመድን ማይን ንምስላጥ ልዕሊ 200 ሽሕ ህዝቢ ኣብ ምኽታት ከምዝርከብ መምርሒ ሕርሻን ልምዓት ገጠርን እታ ዞባ ኣፍሊጡ፡፡ኣብ ዞባ ደቡብ ትግራይ ወረዳታት ራያ ዓዘቦ፣ ራያ ኣላማጣ፣ ኦፈላ፣ እምባኣላጀን እንዳመኾኒን ኣብ ዝርከባ 91 ጣብያታት 25041 ሄክታር መሬት ዝሸፈነ 223 መፋስሳት ስራሕቲ ዕቀባ ሓመድን ማይን ንምስላጥ ልዕሊ 200 ሽሕ ህዘቢ ኣብ ምኽታት ከም ዝርከብ ኣብ መምርሒ ሕርሻን ልምዓት ገጠርን ዞባ ደቡብ መራሒ ጉጅለ ሃፍቲ ተፈጥሮ ኣይተ ኣቻምየለህ ኣሰፋ ገሊፆም፡፡ እቲ ዝካየድ ዘሎ ነፃ ወፍሪ ዕቀባ ሓመድን ማይን ጠሊ ዓቀብቲ ስትራክቸራት ትሬንች፣ ኩጅታዊ ዛላ፣ ማእገልን እምኒ ዛላን ብምስራሕ ነቲ ዝተጀመረ ስራሕቲ መስኖ ንምዕዋት ከምዝሕግዝ ዝገለፁ ኣይተ ኣቻምየለህ ልዕሊ 30 ሚልዮን ስነ-ህይወታዊ ተኽልታት ብቁርፅራፅን ልዕሊ 3.5 ሚልዮን በለስ ንምትኻል ከምዝተዳለወ ሓቢሮም፡፡ኣብ ውሽጢ 20 መዓልቲ ዝሳለጥ ስራሕቲ ዕቀባ ሓመድን ማይን ዞባ ደቡብ ትግራይ 115 ሽሕ ሜትር ኩዩብ ብጋብዮን ብምስራሕ ጉህምታት ንምሕዋይ ሰፊሕ ስራሕ ከምዝስራሕን ነዚ መደብ ንምፍፃም ንሰብ ሙያ ሕርሻ ስልጠና ከምዝተውሃበ እቶም መራሒ ጉጅለ ኣፍሊጦም፡፡ኣብ ዝሓለፉ ዓመታት ስራሕቲ ዕቀባ ሓመድን ማይን ብምስላጥ መሬት ካብ ምጉሕጓሕ ብምድሓን  ከምዝከኣልን ደሪቀን ዝነበራ ፍልፍል ማያት ኣብ ስራሕቲ መሰኖ ክውዕላ ብምኽኣለን መፈራይነት ክውስኽ ክኢሉ እዩ ዝበሉ ኣይተ ኣቻምየለህ ልዕሊ 175 ሽሕ ሄክታር መሬት ተኸሊሉ ይለምዕ ከምዘሎን ኣረዲኦም፡፡   
Agriculture,ኣብ ወረዳ ዓድዋ 76 ሓረስቶት 5.5 ሄክታር መሬት ካብ ከውሒ ናብ ተሓራሲ መሬት ብምቅያር ውፅኢታዊ ስራሕ እናሰርሑ ምኳኖም ቤት ፅሕፈት ሕርሻን ገጠር ልምዓትን እታ ወረዳ ኣፍሊጡ፡፡ኣብ ወረዳ ዓድዋ ዝርከቡ 76 ሓረስቶት ከውሒ ናብ ተሓራሲ መሬት ብምቅያር ውፅኢታዊ ስራሕ እናሰርሑ ምኳኖምን ዛጊድ 5.5 ሄክታር መሬት ካብ ከውሒ ናብ ተሓራሲ መሬት ብምቅያር ዝተፈላለዩ ኣሕምልቲ ብምልማዕ ተጠቐምቲ  ከምዝኮኑ ተገሊፁ። ኣብ ወረዳ ዓድዋ ጣብያ ወየንቲ ነባሪ ዝኮኑ  ኣይተ ዘርኣብሩኽ በርሀ ከምዝገለፅዎ   ቅድም ክብል ከውሒ  ዝነበረ  ቦታ ዒላ ካብ ዝኳዓቱ ገባራት ሓመድ እናመላለሱ ንሓደ ወርሒ ዝኣኽል ኣብ ማዓልቲ ልዕሊ 10 ኩንታል ሓመድ ብምፍሳስ ልዕሊ 1 ፅማድ መሬት ናብ ተሓራሲ  ከምዝቕየርዎን    ኮመደረ፣ ፃዕዳ ሽጉርቲ፣ ምሽላ ባሕሪን ካልኦት ዝራእቲ ብምዝራእ ዝሓሸ እቶት ከምዝረኸቡን በዚ ዝረኸብዎ እቶት ናብረኦም ከምዘማሓየሹ ገሊፆም፡፡ ብተመሳሳሊ ኣይተ ዘርኡ መርእድ ዝተባሃሉ ነባሪ ጣብያ ወየንቲ ካብ ኣይተ ዘርኣብሩኽ በርሀ ብዘረኽብዎ ብሉፅ ተሞክሮ ኣብ ከባቢኦም ዝርከብ ከውሒ ልሙዕ ሓመድ ብምሽፋን ልዕሊ ፍርቂ ፅማድ ናብ ተሓራሳይ መሬት ብምልዋጥ ኣሕምልትን ቐወምቲ ተኽልታት ንምትካል ኣብ ምድላዋት ከምዝርከቡ ገሊፆም፡፡ሓላፊ ቤት ፅሕፈት ሕርሻን ገፀር ልምዓት ወረዳ ዓድዋ ኣይተ ልኡል ሓጎስ ከምዝበልዎ ኣብ ወረዳ ዓድዋ ከውሒ ናብ ተሓራሳይ መሬት ዝቐየሩ 76 ሓረስቶት ከምዘለው ብምጥቃስ እዞም ሓረስቶት ኣብቲ ከባቢ ዘሎ ፅበት መሬት ዘሎ ናይ መሬት ፅበት ኣብ ምቅላል ዓብይ እጃም እናወፈዩ ከምዝርከቡን ነዞም ከምዚ ዓይነት ፍሉይ ምሑዞ ሚሂዞም  ፃዓርዓር ዝብሉ ሓረስቶት ቤት ፅሕፈቶም ዝተፈላለዩ መተባብዒ ሽልማታት እናሃበ  ከምዝርከብ ገሊፆም።ኣተሓሒዞም ለብዘበን ልዕሊ 5.5 ሄክታር መሬት ካብ ከውሒ ናብ ተሓራሳይ መሬት ምቅያር ከምዝተካኣለን ኣብ ቐፃሊ ዓመታት እውን ኣብታ ወረዳ ዝርከቡ ከውሕታት ናብ ተሓራሳይ መሬትነት ብምቅያር በዝሒ ተሓራሳይ መሬት ንምውሳኽ ብዝላዓለ ፃዕሪ ንምስራሕ ምስ መናእሰይን መሬት ዘይብሎም ገባራትን ምርድዳእ ከምዝግበር ኣይተ ልኡል ገሊፆም፡፡
Agriculture,ነባርነቶም ኣብ ሃገረ ኣሜሪካ ተመራማራይ ኮምፖስት ቲ ኣይተ ጐይተኦም ኪዳነ ቴክኖሎጂ ኮምፖስት ወይ ድማ ኮምፖስት ኣክቲቬትድ  ቴክኖሎጂ ልሙዕነት ሓመድ ብምውሳኽ ፍርያት ሕርሻ ካብ 30 ክሳብ 100 ሚኢታዊ ዘወስኽ ምኳኑ ገሊፆም፡፡ኣይተ ጐይተኦም ብተወሳኺ ብምትሕብባር ሰራሕተኛታት ኤክስቴንሽን ተመራመርቲን ሓረስቶትን ኣብ ሓውዜን ምስ ሚሊንየም ቪለጅ ፕሮጀክት ዝተገበረ መፅናዕቲ ኣብ ኮሜደረ ብ120 ሚኢታዊ ወሰኽ ፍርያት ከምዝተረኸበን ኮምፖስት ቲ ኣብ ኩሉ ዓይነት ዝራእቲ ከምዝጠቅምን ገሊፆም፡፡ምስ ናይቲ ትሪትመንት ረብሓ ኮምፖስት ቲ ፍርያት ምምሕያሽ ጥራሕ ዘይኮነስ ልሙዕነት መሬት ይውስኽ፣ ኣጠቓቕማ ማይ ካብ 30 ክሳብ 40 ሚኢታዊ ብምንካይ ሕፅረት ጠሊ ኣብ ዘለዎም ቦታታት እውን ውፅኢታዊነቱ ከምዝዓዝዝንን ጉልበት ሓረስታይ ብምንካይ ጥዕና ሓረስቶትን ስድረኦምን ዝሕሊ ምኳኑ ተገሊፁ፡፡ኮምፖስት ቲ ኣብ ሃገርና ምፍራይ እንተተጀሚሩ ብተኸታታሊ 3 ዓመታት ብዝለዓለ ሸርፊ ወፃኢ ዝኣቱ ዘበናዊ ድኹዒ 80 ሚኢታዊ ምትራፍ ከምዝከኣልን ሽርፊ ወፃኢ እውን ብምትራፍ ኣብ ዕብየት ሃገርና ክውዕል ከምዘኽእል ኣይተ ጐይቶኦም ገሊፆም፡፡ምክትል ሓላፊ ቢሮ ሕርሻን  ልምዓት ገጠርን ወናኒ ከይዲ ስራሕ ኤክስቴንሽን ኣይተ መዝገበ ፀጋይ ኣብ ምውሳኽ መፍረያይነት ሕርሻ ዝግበሩ ምርምራትን ውፅኢቶምን ቢሮኦም ብዋናነት ከምዝድግፍን እቲ ብኣይተ ጐይተኦም ዘተገበረ መፅናዕቲ ኣብ ዝተፈላለዩ ኸባቢታት ምስተፈተነ ውፅኢታውነቱ ተራእዩ ኣድላይ ዘበለ ትሕብብር ከምዝገበረሉን ኣገንዚቦም፡፡
Agriculture,ቤት ምኽሪ ንግድን ዘፈር ማሕበራትን መቐለ ምስ መዳርግቲ ኣካላት ብምትሕብባር፣ “ኣስቤዛ ኤግዚብሽንን ባዛርን ድሕንነት ቁጠባ ንህላወ ትግራይ” ብዝብል መሪሕ ሓሳብ ኣብ ከተማ መቐለ ምርኢት ንምክያድ ኣብ ምድላው ከም ዝርከብ ኣፍሊጡ። ገደብ ኣልባ ናህሪ ዋጋ ንምርግጋዕ ይሰርሕ ከም ዘሎ ድማ እቲ ቤት ምኽሪ ገሊፁ።ህዝቢ ትግራይ ብፋሽስታውያን ሓይልታት ንልዕሊ 17 ኣዋርሕ ተነቢርዎ ዘሎ ዕፅዋን ክባን ንምቅላል ፣ ሕብረተሰብ ፀጋታት ገደናታቱ ብውነ ተገንዚቡ፣ ንዕለታዊ መነባብሮ ዝውዕሉ ፍርያት ሕርሻ ናብ ዕዳጋ ብምቕራብ ተረባሒ ንምግባር ብዕቱብ ይሰርሑ ከም ዘለው ዋና ፀሓፊ ቤት ምኽሪ ንግድን ዘፈር ማሕበራትን መቐለ ኣይተ በርሀ ኣርከበ ገሊፆም።
Agriculture,ቤት ምኽሪ ንግድን ዘፈር ማሕበራትን መቐለ ህዝቢ ትግራይ ኣጋጢምዎ ዘሎ ገደብ ኣልቦ ናህሪ ዋጋ ንምርግጋዕን ፍርያት ሕርሻን ዕዳጋን ንምትእስሳርን ንምቑፅፃርን ይሰርሕ ከም ዘሎ ድማ ኣይተ በርሀ ኣርከበ ሓቢሮም። ህዝቢ ትግራይ መሰል ዓርሰ ውሳነኡ ንምርግጋፅ ህዝባዊ ቃልሲ የካይድ ኣብ ዘለወሉ እዋን ብኣንፃሩ ድማ ውልቓዊ ረብሓ ብምቕዳም ሕብረተሰብ ዝጎድእ ተግባራት ዝፍፅም ነጋዳይ ካብ አከይ ተግባሩ ክእረም ድማ ኣማኻሪ ቢሮ ልምዓት ሕርሻን ገጠርን ትግራይ ኣይተ ሃይሉ በርሀ ተላብዮም። “ኣስቤዛ ኤግዚብሽንን ባዛርን ድሕንነት ቁጠባ ንህላወ ትግራይ” ካብ ሚያዝያ 06/2014 ዓ/ም ጀሚሩ ከም ዝሳለጥ ኣብቲ ጋዜጣዊ መግለፂ ተሓቢሩ።
Agriculture,ኣብ ልምዓት መስኖ ብምንጣፍ ኣጋጢሙና ካብ ዘሎ ዓፀባ ዓርስና ንኸላኸል-መንእሰይ ኣታኽልቲ ገ/ታትዮስ ።መንእሰይ ኣታኽልቲ ገ/ታትዮስ ነባሪ ከተማ መቐለ በዓል ሓዳርን ኣቦ ክልተ ቆልዑት እዩ። መንእሰይ ኣታኽልቲ ገ/ታትዮስ ብባጃጅ ኣብ ግልጋሎት መጎዓዓዝያ ተዋፊሩ መዓልታዊ ብር 500 ይረክብ ከም ዝነበረን ፋሽስታውያንን ወረርትን ሓይልታት ኣብ ልዕሊ ህዝቢ ትግራይ ብዘካየዶ ኲናት ጀኖሳይድ ስርሑ ጠጠው ከምዘበለን ብሰንኺ ዕፅዋን ክባን ፋሽስታውያን ሓይልታት ነዳዲ ክረክብ ብዘይምክኣሉ ስራሕ ከቋርፆ ተገዲዱ እዩ።
Agriculture,መንእሰይ ኣታኽልቲ ገ/ታትዮስ ኣብዚ ሐዚ እዋን ስራሕ ፈቲሑ ኮፍ ክብል ኣይመረፀን፡፡ ተሓራሲ መሬት ተኻርዩ ኣሕምልቲ ገደና ብምትካል ንዓርሱ ካብ ምርባሕ ሓሊፉ ፍልፍል ኣታዊ ክፈጥር ከምዝኸኣለ ተዛሪቡ።ሕብረተሰብ ኣጋጢምዎ ካብ ዘሎ ዓፀባ ንምክልኻል ድማ ገደናታቱ ብኣሕምልቲ ገደና ኣብ ምልማዕ ዝገብሮ ዘሎ ተሳትፎ ኣጠናኺሩ ክቕፅለሉ ከም ዝግባእ መንእሰይ ኣታኽልቲ ገ/ታትዮስ ሓቢሩ።መንእሰይ ኣታክልቲ ጎና ጎኒ ተሳትፎ ልምዓት ሕርሻ ከተማ ኣብ ደጀንን ግንባርን ይነጥፍ ከም ዘሎን እዚ ኣጠናኺሩ ከም ዝቕፅለሉን ድማ ኣረጋጊፁ።
Agriculture,ሓረስቶት ወረዳ ማይ ቅነጣል ስራሕቲ ልምዓት መስኖ ብምጉልባት ዓፀባን ጥሜትን ካብ ምቅላል ብተወሳኪ ጠንካራ ደጀን ሰራዊት ትግራይ ብምዃን ቓልስና ንምዕዋት ክንረባረብ ኢና ኢሎም፡፡ፋሽስታውያንን ወረርትን ሓይልታት ኣብ 2013 ዓ.ም ሓረስታይ ትግራይ ሓሪሱ ኣለሳሊሱን ዝኣከቦ ምህርቱ፣ ንዓመታት ዘፍረዮ ሃፍቱን ጥሪቱን ወሪሮሙን ኣበላሽዮምን እዮም፡፡ ብፅፍሩ ብረሃፁን ሓርኮትኮት ኢሉ ንባዕሉ ክኢሉ ንካልእ ዝዕንግል ዝነበረ ሓረስታይ ትግራይ ሐዚ ግን ንባዕሉ ክእንግድ እኳ ጋዶ ኰይንዎ ኣብ ፀገም ይርከብ፡፡
Agriculture,ሓረስቶት ወረዳ ማይ ቅነጣል እዉን ንዓመታት ዘፍረይዎ ሃፍቶሙን ጥሪቶሙን ተወሪሩ ብፍላይ ድማ ብመስኖ ዘልምዕዎ ፍርያቶም በቶም ወረርቲ ሓይልታት ተወሲዱ ዝተረፈ ድማ ክቃፀል ከም ዝተገበረ ገሊፆም፡፡ይኹን እምበር ይብሉ ሓረስቶት ወረዳ ማይ ቅነጣል ፀላእትና ብጥሜትን ሕማምን ከህልቑና ዋላ እኳ ላሕ እንተበሉ ንሕና ግን ከይተንበርከኽና ኣብ ስራሕቲ ልምዓት መስኖ ተዋፊርና ጥሜትን ዓፀባን ህዝብና ንምቅላል ላዕልን ታሕትን ንብል ኣለና ኢሎም፡፡
Agriculture,ከም ኣገላልፃ እቶም ሓረስቶት ሐዚ እዉን እንተኾነ ብሰንኪ ዕፅዋን ክባን ፋሽስታውያንን ወረርትን ሓይልታት ሕፅረት ሙሩፅ ዘርኢ፣ ዘመናዊ ድኹዒ ኮታስ ኩሎም ዘመናዊ እታወታትን ንጀነሬተር ዝኸዉን ነዳዲን ሕፅረት እንተጋጠመና ካልኦት ከባብያዊ ፀጋታትን መፍትሕታትን ብምጥቃም ካብ ልምዓት ፈተኽ እንብለሉ ኩነታት የለን ኢሎም፡፡ብተወሳኺ እዉን ይብሉ እቶም ሓረስቶት ስራሕቲ ልምዓት መስኖ ብሙጉልባት ዓፀባን ጥሜትን ካብ ምቅላል ብዝዘለለ ጠንካራ ደጀን ሰራዊትና ብምዃን ቓልስና ንምዕዋት ክንረባረብ ኢና ኢሎም፡፡ ኣብ ወረዳ ማይ ቅነጣል መተሓባበሪ ዝራእትን ሆልቲ ካልቸርን ፍፁም ገብረ ሓረስቶት እታ ወረዳ ነቲ ኣብ ልዕሊ ህዝቢ ትግራይ ዘጋጠመ ዓፀባን ጥሜትን ከቃልል ዝኽእል ምህርቲ ንከፍርዩ ክትትልን ደገፍን ይግበር ከም ዘሎ ኣረዲኦም፡፡
Agriculture,ተክሊ ሞሪንጋ ብዝተፈላለዩ ዓይነት ምግቢ ክዳለው ዝኽእል ነቲ ኣብዚ ሕዚ ሰዓት ኣጋጢሙ ዘሎ ዓፀቦ ዘቃልል ስርዓት ኣመጋግባ ዘመሓይሽ ዝተፈላለዩ ንጥረ ነገራት ዘካተተ ሃናፅን ሕማም ተካላኻልን ዓይነት ተኽሊ ከምዝኮነ ድማ ተሓቢሩ፡፡ ተክሊ #ሞሪንጋ ብዝተፈላለየ ዓይነት ምግቢ ብቀሊሉ ዝዳለው ስርዓት ኣመጋግባን ስነ መኣዛን ዘመሓይሽ ተኽሊ ከምዝኮነ ድማ እቶም ተሳተፍቲ ሓቢሮም፡፡ ኣብ ትግራይ ሕብረተሰብ ብልምዲ ኣሕምልቲ፣ ፍራምረን ስሩን ብምርምር ተደጊፎም ብዘመነታይ መንገዲ ክንጥቀመሎም ተወሳኪ ስራሕ ከምዘድሊ እቶም ወገናት ኣተሓሳሲቦም፡፡ ኣብ #ዩኒቨርስቲ ኣክሱም መተሓባበሪ ቀፅሪ ሽረ ዶክተር ተክለ ወልዱ ዩኒቨርስቲ ኣክሱም ነቲ ኣብ ትግራይ ኣጋጢሙ ዘሎ ዕፅዋን ክባን ንምቅላል #ሕ/ሰብ ብቀሊሉ ፀገሙ ዝፈትሐሉን ስርዓት ኣመጋግቡኡ ዝመሓየሸሉን ፅንዓት ከምዝጀመረ ገሊፆም፡፡ ዩኒቨርስቲ #ኣክሱም እቲ ኣብ ተክሊ ሞሪንጋ ዝጀመሮ ምርምር ብምጥንካር ኣብ ሃገር በቆል ኣሕምልቲ፣ #ፍራምረን ሱሩን ተወሰክቲ ምርምርን ፅንዓትን የካይዱ ከምዘለዉ ዶ/ር ተክሉ ወሲኮም ሓቢሮም፡፡ 
Business,ቅርንጫፍ ቤት ፅሕፈት ትሑት ከፈልቲ ግብሪ ምብራቕ ኣዲስ ኣበባ ኣብ ዝሓለፉ 7 ኣዋርሕ 3 ነጥቢ 1 ቢሊየን ብር ኣኪቡ። ኣካያዲ ስራሕ እቲ ቤት ፅሕፈት ኣይተ ገዛኻኝ ታምሩ ከምዝበልዎ፥ ኣብ ኣተኣኻኽባ እቲ ግብሪ 116 ሚኢታዊ ብምፍፃም ውፅኢታዊ ስራሕ ተፈፂሙ ኣሎ። ዘለዉ ጥንካረታት ብምዕቃብ ኣብ በጀት ዓመት 2014 ዓ.ም ልዕሊ 4 ነጥቢ 4 ቢሊየን ብር ንምዕዋት ከምዝስራሕ ምዝራቦም ካብ ሚኒስቴር እቶት ዝረኸብናዮ ሓበሬታ የረድእ። 
Business,ሳፋሪኮም ኢትዮጵያ ካብ ወርሒ ሚያዝያ ጀሚሩ ብኮድ +2517 ኣገልግሎት ምሃብ ክጅምር ኢዩ። እቲ ኩባኒያ ኣብ ዝቕፅሉ 10 ዓማውቲ ብብርኪ ሃገር ን1 ነጥቢ 5 ሚሊየን ሰባት ዕድል ስራሕ ከምዝፈጥር ገሊፁ። ኢትዮጵያውያን ዝምጥን ዘበናዊ ዘርገሐ ኔትዎርክ ከምዘካይድ ሓላፊ ርክብ ህዝቢ ሳፋሪኮም ኢትዮጵያ ማቲው ሓሪሰን ገሊፆም። ኣብ ኣዲስ ኣበባን ኣዳማን ብ100 ሚሊየን ዶላር ወፃኢ ማእኸል ዳታ ምህናፁ ዝገለፁ ዋና ሓላፊ ክፍሊ ቴክኖሎጂ እቲ ኩባኒያ ፔድሮ ራቫካል፥ ኣብዚ ዓመት ኣብ ክልቲአን ከተማታት ክልተ ተወሰኽቲ ማእኸላት ዳታ ከምዝህነፁ ኣገንዚቦም። ኣብ ዝቕፅሉ 10 ዓማውቲ 8 ነጥቢ 5 ቢሊየን ዶላር ዋኢ ብምግባር ተረባሕነት እቲ ዓውዲ ንምምሕያሽ ዘኽእል ትልሚ አለና አወን ኢሎም።
Business,መገዲ ኣየር ኢትዮጵያ ኣብ ውሽጢ ክልተ ሰሙናት 86 በረራታት ብምክያድ ልዕሊ 110 ሚሊየን ጥማር ዕንበባ ናብ ዝተፈላለያ ሃገራት ከምዘጎዓዓዘ ኣፍሊጡ። እቶም ጥማራት ዕምባባ ብዋናነት ካብ ኢትዮጵያ ናብ ዝተፈላለያ ሃገራት አንተተጎዓዓዙ እውን፥ ብተወሳኺ እቲ ፍሪያት ካብ ኬንያ፣ ኢኳዶር፣ ኮሎምቢያን ሚያሚ (ዩናይትድ ስቴትስ)ን ብምብጋስ ናብ ዝተፈላለያ ሃገራት ኣውሮፓ ኣጎዓዒዙ ኢዩ። “ቫለንታይን ደይ”ኣብ ዝኽበረሉ እዚ ወርሒ መቆፃፀሪ ምቖት ብዝተገጠመለን ዘበናዊ ፀዓንቲ ኣቑሑ ኣውሮፕላናት ኣቢሉ ኢዩ እቲ ምጎዕዓዝ ኣካይድዎ።
Business,ኣብ ዝሓለፉ 6 ኣዋርሕ ካብ ፓርክታት ኢንዱስትሪ ናብ ወፃኢ ካብ ዝተለኣኹ ፍርያታት ልዕሊ 104 ሚሊየን ዶላር ኣታዊ ከምዝተረኸበ ኮርፖሬሽን ፓርክታት ልምዓት ኢንዱስትሪ ኣፍሊጡ። ሓላፊ ማርኬቲንግን ኮሙዩኒኬሽንን እቲ ኮርፖሬሽን ኣይተ ሄኖክ ኣስራት ኣፈፃፅማ ስራሕ ሽዱሽተ ወርሒ እቲ ትካል ኣመልኪቶም ኣብ ዝሃቡዎ መግለፂ፥ ኢትዮጵያ ኣብ ፀገም ትኹን እምበር ኣብ ፓርክታት ሰፋሕቲ ስራሕቲ ብምስራሕ ካብ ዝሓለፈ ተመሳሳሊ እዋን ዝሐሸ ኣታዊ ከምዝተረኸበ ገሊፆም፡፡ ኣብ ዝሓለፉ ሽዱሽተ ኣዋርሕ ናብ ወፃኢ ካብ ዝተለኣኹ ፍርያታት ዝተረኸበ ኣታዊ ካብ ዝሓለፈ ዓመት ተመሳሳሊ ወቕቲ እንትነፃፀር 25 ሚኢታዊ ሓለፋ ኣለዎ ኢሎም፡፡ 80 ሚሊየን ዶላር ዘውፅኡ ካብ ወፃኢ ዝኣትዉ ተተካእቲ ፍርያታት ኣብቲ ፓርክ ኢንዱስትሪ ብምፍራይ ናብ ዕዳጋ ምቕራብ ከምዝተኸኣለ እውን ተሓቢሩ፡፡
Business,መሸጣ ቦንድ ኢትዮጵያኣብ ዓለም ለኸ ዕዳጋ ምምሕያሽ ከምዘርአየ ተገሊፁ። ቤት ምኽሪ ሚኒስትራት ኣብታ ሃገር ተኣዊጁ ዝነበረ ኣዋጅ ህፁፅ እዋን ኣፈፃፅምኡ ንኸሓፅር ውሳነ ምሕላፉ ስዒቡ ኣፈጻፅማ መሸጣ ቦንድ ዶላር ኢትዮጵያ ብዶላር 6 ሳንቲም ወሰኽ ድሌት ኣርኢዩ ተባሂሉ። መሸጣ ወፃኢ ቦንድ ኢትዮጵያ ብ13 ሚኢታዊ ዕቤት ኣፈፃፅማ ምርኣዩ ብመንፅር ኣብ ምዕባለ ዝርከባ 80 ሃገራት ዝሐሸ ከምዝኾነ ብሉምበርግ ፀብፂቡ። ኣብ ዝሓለፈ ዓመት ኣቆፃፅራ ኣውሮፓውያን ብምኽንያት ፀገም ፀፅታ መሸጣ ቦንድ ነክዩ ከምዝነበረ እውን ኣዘኻኺሩ።
Business,ኢትዮ ቴሌኮም ኣብ ሽዱሽተ ኣዋርሕ 28 ቢሊየን ብር ኣታዊ ከምዝረኸበ ኣፍሊጡ። ዋናፈፃሚት ስራሕ ኢትዮ ቴሌኮም ፍሬሕይወት ታምሩ፥ ኣፈፃፅማ ስራሕ እቲ ኩባኒያ ኣመልኪተን መግለፂ ሂበን። እተን ዋና ፈፃሚት ስራሕ ኣብ መግለፂአን ከምዝበለኦ፥ እቲ ትካል ኣብ ዝሓለፉ ሽዱሽተ ኣዋርሕ 28 ቢሊየን ብር ኣታዊ ረኺቡ ኢዩ። ኣፈፃፅሙኡ ድማ ካብ ዝሓንፀፆ ትልሚ 86 መጥቢ 4 ሚኢታዊ ዘዕወተ ከምዝኾነ ምግላፀን ትካል ፕሬስ ኢትዮጵያ ፀብፂቡ።
Business,ኣብ ዝሓለፉ 6 ኣዋርሕ ካብ ዓውዲ ኣፍረይቲ ልዕሊ 238 ሚሊየን ዶላር ኣሜሪካ ኣታዊ ከምዝተረኸበ ሚኒስቴር ኢንዱስትሪ ኣፍሊጡ። ኣብ ዝተተሓዘ በጀት ዓመት ናይ መጀመርያ መንፈቕ ዓመት÷ ካብ ዓውዲ ኣፍረይቲ 265 ነጥቢ 4 ሚሊየን ዶላር ኣታዊ ንምርካብ ተተሊሙ ልዕሊ 238 ነጥቢ 2 ሚሊየን ዶላር ኣታዊ ክርከብ ተኻኢሉ እዩ። ብመሰረት እዚ ድማ ናይቲ ትልሚ 89 ነጥቢ 8 ሚኢታዊት ክሳኻዕ ከምዝተኸኣለ፤ ኣፈፃፅምኡ እውን ካብ ዝሓለፈ ተመሳሳሊ እዋን እንተነፃፀር 50 ነጥቢ 77 ሚሊየን ዶላር ወሰኽ ከምዘለዎ ተሓቢሩ። ሚኒስትር ኢንዱስትሪ ኣይተ መላኩ ኣለበል÷ እቲ ዓውዲ ኣብ ብርክት ዝበሉ ፀገማት ውሽጢ ዋላ’ዃ እንተኾነ፤ ኣታዊ ሸርፊ ወፃኢ ንምዕባይ ኣብ ዝተሰርሑ መመሓያሺ ስራሕቲ ዝሐሸ ውፅኢት ከምዘመዝገበ ገሊፆም።
Business,ኣብ እዋን ለበዳ ቫይረስ ኮሮና ድሌት ፅዕነት እናወሰኸ ምምፅኡ ስዒቡ ከስቢ መገዲ ኣየር ኢትዮጵያ ከምዝቐፀለ ዋና ፈፃሚ ስራሕ እቲ መገዲ ኣየር ኣይተ ተወልደ ገብረማርያም ገሊፆም። እቶም ዋና ፈፃሚ ስራሕ ኣብ ዱባይ ዝተዳለወ ዘተ መርበብ ሓሬታ ከምዝገለፁዎ፥ መገዲ ኣየር ኢትዮጵያ ዝበረታታዕ ትርፊ እናረኸበ ከምዝኾነ ኢዩ። እቲ መገዲ ኣየር ኣትራፊ ክኸውን ዝኸኣለ ድማ ዝተፈላለያ ሃገራት ድሌት ኣገልግሎት ፅዕነት ብልዑል ብርኪ እናወሰኸ ምምፅኡ ስዒቡ ከምዝኾነ ኣብሪሆም። መገዲ ኣየር ኢትዮጵያ ኣብ ዝሓለፉ ክልተ ዓማውቲ ብዝተወለዐ ለበዳ ቫይረስ ኮሮና ምኽንያት መሸጣ ኦን ላይንን ኣብ ቀረብ ዕዳጋን ዝተፈጠረ ምዝባዕ ዘምፀኦ ምውሳኽ ድሌት ኣገልግሎት ፅዕነት እቲ መገዲ ኣየር ከምዝተጠቐመሉ እውን ሓቢሮም።
Business,ዝተረጋገአ ማክሮ ኢኮኖሚ ንምዕሳል ዝቕባበ ዋጋ ንምቁፅፃርን ዋጋ ዕዳጋ ንምርግጋእን ረብሓ ዘለዎ 4 ሚሊየን ኩንታል ስርናይን 12 ነጥቢ 5 ሚሊየን ሊትሮ ዘይቲ ብልዒን ዕድጊት ክዝተፈፀመ ተገሊፁ። ገምጋም ኣፈፃፅማ 100 መዓልቲ ሚኒስቴር ገንዘብን ተፀዋዕቲ ትካላትን ኣብ ዝተኻየደሉ እዋን ከምዝተገለፀ፥ ኣብ ዝሓለፉ ጥቅምቲን ሕዳርን ኣዋርሕ ዕድጊት 4 ሚሊየን ኩንታል ስርናይ ዝተኻየደ እንትኸውን፥ ካብ ሞንጎ እዚ ልዕሊ 1 ሚሊየን ኩንታል ስርናይ ናብ ሃገር ከምዝኣተወን ዋጋ ዕዳጋ ስርናይ ከይውስኽ ናይ ባዕሉ ግደ ከምዘለዎን ተገሊፁ፡፡ ዝተረፈ ድማ ብዝተኽኣለ ቅልጣፈ ተጋዒዙ ናብ ሃገር ከምዝኣቱ እውን ተሓቢሩ፡፡
Business,ኣብ ሓሙሽተ ኣዋርሕ እቲ በጀት ዓመት ካብ ምህርቲ ኤክስፖርት ቡን፣ ቆፅሊ ሻሂን ቅመማ ቅመምን ልዕሊ 525 ሚሊየን ዶላር ኣሜሪካ ኣታዊ ከምዝተረኸበ በዓል መዚ ቡንን ሻሂን ኣፍሊጡ። ኣብ በጀት ዓመት ሓሙሽተ ኣዋርሕ 114 ሽሕን 335 ነጥቢ 63 ቶን  ምህርቲ ቡን፣ ሻሂን ቅመማ ቅመምን ብምልኣኽ፤ 367 ነጥቢ 56 ሚሊየን ዶላር ኣሜሪካ ኣታዊ ንምርካብ ተተሊሙ፤ 138 ሽሕ 552 ነጥቢ 16 ቶን ወይ ድማ 121 ሚኢታዊት ብምልኣኽ÷ 525 ነጥቢ 6 ሚሊየን ዶላር ኣሜሪካ ወይ ድማ 143 ሚኢታዊት ኣታዊ ተረኺቡ እዩ። ኣፍፃፅምኡ ድማ ኣብ ዝሓለፈ በጀት ዓመት ተመሳሳሊ እዋን ምስ ዝተለኣኸ ብመጠን እንትነፃፀር÷ 51 ሽሕ 298 ነጥቢ 87 ቶን ወይ ድማ 58 ነጥቢ 79 ሚኢታዊት፤ ብኣታዊ ድማ 244 ነጥቢ 50 ሚሊየን ዶላር ወይ ድማ 86 ነጥቢ 98 ሚኢታዊት ወሰኽ  ከምዘመዝገበ ካብቲ  በዓል መዚ ዝረኸብናዮ ሓበሬታ የረድእ።
Business,ግሩፕ መገዲ ኣየር ኢትዮጵያ ንፅዕነት ሓገዝ 20 ሚኢታዊ ምንካይ ምግባሩ ኣፍሊጡ። ግሩፕ መገዲ ኣየር ኢትዮጵያ፥ እቲ መገዲ ኣየር ካብ ዝበረሎም መባፅሕቲ ናብ ኣዲስ ኣበባ ዝፀዓኑ ናይ ሓገዝ ፅዕነታት ኣብዚ ሕዚ እዋን እናሰርሐሉ ካብ ዝርከብ ታሪፍ ኣገልግሎት ጽዕነት 20 ሚኢታዊ ምንካይ ከምዝገበረ ካብቲ መገዲ ኣየር ዝረኸብናዮ ሓበሬታ የረድእ፡፡
Business,ኣብ ዝተትሓዘ በጀት ዓመት ቀዳማይ ሓሙሽተ ኣዋርሕ ካብ ኣፍረይቲ ዚንዱስትሪ 203 ሚሊየን ዶላር ኣታዊ ንግዲ ወፃኢ ከምዝተረኸበ ሚኒስቴር ኢንዱስትሪ ኣፍሊጡ። ኣብቶም ዝሓለፉ 5 ኣዋርሕ ካብቲ ዓውዲ 215 ሚሊየን ዶላር ኣታዊ ንምርካብ ተሓሲቡ ኢዩ 203 ሚሊየን ዶላር ማለት እውን 94 ሚኢታዊ ናይቲ ትልሚ ተረኺቡ ዘሎ፡፡ እዚ ድማ ምስ ዘሓለፈ ዓመት ተመሳሳሊ እዋን እንትነፃፀር ናይ 45 ነጥቢ 85 ሚሊየን ዶላር ወይ ድማ 29 ሚኢታዊ ሓለፋ ምርኣዩ ሚኒስትር ኢንዱስትሪ ኣይተ መላኩ ኣለበል ኣብ ማሕራዊ ሚዲያ ገፆም ኣፍሊጦም፡፡ ብፀገም እንተይተሰኮንና ንኢትዮጵያ ካብ ድኽነት ንምንጋፍ ምስራሕ ቃልሲ ህልውናና ኢዩ” እውን ኢሎም እቶም ሚኒስትር፡፡
Business,ኣብ በጀት ዓመት 2013 ዓመት ብወገን ባንኪ ንግዲ ኢትዮጵያ ኣቢሉ 2 ነጥቢ 64 ቢሊየን ዶላር ናብ ሃገር ከምዝኣተወ እቲ ባንኪ ኣፍሊጡ። እቲ ባንኪ መበል 23 ዙር “የሽርፉ ይሸለሙ” መበረታትዒ ሸርፊ ወፃኢ፥ ስነ-ስርዓት ምውፃእ ዕፃ ተኻይዱ። ብመሰረት እዚ እቲ ባንኪ ኣብ ምርካብ ሸርፊ ወፃኢ ዝተሳተፉ ዓማዊል ዕድለኛታት ዝኾኑሉ፥ ሓደ ዘበናዊ ናይ ገዛ ኣውቶ ሞቢል፣ ክልተ በዓል ሰለስተ እግሪ ተሽከርከርቲን 20 ላፕቶፕ ኮምፒዩተራትን ዕፃ ቁፅሪታት ሎሚ መዓልቲ ዕላዊ ገይሩ።
Business,ኣብ ዝሓለፉ ሓሙሽተ ኣዋርሕ ካብ ወፃኢ ንግዲ መዓድን 241 ሚሊየን ዶላር ኣታዊ ከምዝተረኸበ ሚኒስትር መዓድን ኣፍሊጡ። ሚኒስትር መዓድን ኢንጅነር ታከለ ኡማ ኣብ ማሕበራዊ ሚዲያ ገፆም ከምዝገለፁዎ፥ “ኣብዚ ሕዚ እዋን ምስ ዘሎ ሃገራዊ ኩነታት ብፍላይ ኣብ ከባቢታት መዓድን ብዝፍጠሩ ፀገማት ተፃዊርና ዝተመዝገበ ኣታዊ ዝበረታታዕ ኢዩ” ኢሎም። “ዘለዉ ፀገማት እናፈታሕናን እናኸድናሉ ዝርከብ መገዲን ኣጠናኺርና እንተቐፂልና ፍርየሳት መዓድን ብፍላይ ማእገር ኢኮኖሚ ክኸውን ከምዝኽእል እናተረኣየ ዝርከብ ውፅኢት መርኣያ ኢዩ” ክብሉ ኣብ ፅሑፎም ገሊፆም፡፡
Business,ኣብ ውሽጢ ሓሙሽተ ኣዋርሕ 147 ነጥቢ 3 ቢሊየን ብር ኣታዊ ክእከብ ከምዝኸኣለ ሚኒስቴር እቶት ኣፍሊጡ። ሚኒስትር ኣይተ ላቀ ኣያሌው ኣብ ማሕበራዊ ሚዲያ ገፆም ከምዝሓበሩዎ፥ ኣብ ዝሓለፉ ሓሙሽተ ኣዋርሕ ለበዳ ቫይረስ ኮሮና፣ ሃገራዊ ኩነታት ፀፅታን መሰል ማሕለኻታትን ብምፅር 147 ነጥቢ 3 ቢሊየን ብር ኣታዊ ምእካብ ተኻኢሉ ኢዩ። እዚ ድማ 92 ነጥቢ 69 ሚኢታዊ ትልሙ ምዕዋት ከምዝኸኣለ ገሊፆም፡፡ እቲ ኣታዊ ምስ ተመሳሳሊ እዋን በጀት ዓመት 2013 እንትነፃፀር 20 ነጥቢ 6 ቢሊየን ብር ሓለፋ ከምዘርአየ ተሓቢሩ፡፡
Business,ቦርድ ዳይሬክተራት ባንኪ ልምዓት ኣፍሪካ ኣብ ቀርኒ ኣፍሪካ ዝርከባ ሃገራት ብልምዓት መገዲ ንምትእስሳር 271 ሚሊየን ዶላር ልቃሕ ከምዘፅቐ ኣፍሊጡ። ህንፀት እቶም ፕሮጀክታት ኣብ ኢትዮጵያ፣ ኬንያን ሶማሊያን ዝሳለጡ እንትኾኑ፥ እቶም መገዲታት ኣብ ዝህነፁሉ ከባቢ ንዝርከቡ ነበርቲን ሓፈሻዊ እቲ ዞባን ተረባሕቲ ከምዝገብሩ ተገሊፁ። ካብ ሞንጎ እቲ ልቓሕ 75 ዶላር ብፈንድ ልምዓት እቲ ባንኪ ዝተመዓራረየ እንትኸውን፥ ካብ ወለድ ናፃን ዝተረፈ 142 ሚሊየን ዶላር ግን ካብቲ ባንኪ ወለድ ዝሕሰበሉ ከምዝኾነ ተፈሊጡ። ብመንግስታት ኢትዮጵያ፣ ኬንያ፣ ሶማሊያ፣ ሱዳን፣ ኤርትራን ጂቡቲን ዝምራሕ እቲ ፕሮጀክት ልምዓት መገዲ፥ ብባንኪ ልምዓት ኣፍሪካ፣ባንኪ ዓለምን ሕብረት ኣውሮፓን ዝሕገዝ ኢዩ ምባሉ ግዜኢ ፀብፂቡ።
Business,ኣብ ውሽጢ ኣርባዕተ ኣዋርሕ ልዕሊ 123 ቢሊየን ብር ኣታዊ ከምዝተኣከበ ሚኒስቴር እቶት ኣፍሊጡ፡፡ ኣብ ኣርባዕተ ኣዋርሕ እቲ በጀት ዓመት 133 ቢሊየን 381 ሚሊየን 670 ሺሕ ብር ንምእካብ ተሓሲቡ ኢዩ 123 ቢሊየን 962 ሚሊየን 650 ሺሕ ብር ክእከብ ተኻኢሉ ዘሎ፡፡ ኣፈጻፅምኡ ድማ 92 ነጥ 94 ሚኢታዊ ከምዝኾነ እቲ ሚኒስቴር ኣፍሊጡ። እቲ ኣፈፃፅማ ትልሚ ምስ ዝሓለፈ ተመሳሳሊ እዋን እንትነፃፀር ናይ 16 ቢሊየን 334 ሚሊየን 850 ሺሕ ብር ዕቤት ከምዘርአየ እውን ተገሊፁ፡፡
Business,ኣብ ዝሓለፉ ኣርባዕተ ኣዋርሕ ልዕሊ 51 ሺሕ ሜትሪክ ቶን ፍርያት ግብርና ብልዕሊ በ4 ነጥቢ 4 ቢሊየን ብር ምትዕድዳጉ ፍርያት ዕዳጋ ኢትዮጵያ ኣፍሊጡ። ካብ ሞንጎ እዚ 17 ሺሕን 690 ቶን ቡን፤ 15 ሺሕነ 445 ቶን ሰሊጥ፣ 3 ሺሕን 24 ቶን ፀዓዳ ኣዳጉራ፣ 4 ሺሕን 731 ቶን ኣኩሪ ዓተር፣ 3 ሺሕን 368 ቶን ቆፃል ማሾ፣ 1 ሺሕ 904 ቶን ውርዉራይ ኣዳጉራ፣ 215 ቶን ቀይሕ ኣዳጉራን ሓምሽተ ቶን ዓተር ርግብን ኣተዓዳዲጉ። ኣብ ሓምለ 2013 ዓ.ም ማእኸላይ ናይ ሓደ ኩንታል ዋጋ ዕዳጋ 7 ሺሕን 235 ብር ዝነበረ እንትኸውን÷ ኣብ ወርሒ ጥቅምቲ 2014 ዓ.ም 7 ሺሕን 841 ብር ኰይኑ እዩ ተባሂሉ። እዚ ድማ ምስ ዝሓለፈ ዓመት ተመሳሳሊ እዋን እንትነፃፀር፤ ዋግኡ ብዕፅፊ ከምዝወሰኸ ተገሊፁ።
Business,ባንኪ ልምዓት ኢትዮጵያ ኣብ ዝሓለፉ ዓማውቲ ካብ ዝነበሮ ፀገም ተመሓይሹ ለውጢ ምምፃእ ከምዝጀመረ ሚኒስትር ገንዘብ ኣይተ ኣሕመድ ሽዴ ገሊፆም። ባንኪ ልምዓት ኢትዮጵያ ኣፈፃፅማ ስራሕ ቀዳማይ ርብዒ በጀት ዓመት 2014 ዓ.ም ግምገማ ተኻይዱ፡፡ ኣብቲ መድረኽ ዘተ ድማ እቲ ባንኪ ኣትራፊ ኮይኑ ከምዝቐፀለ፣ ጥዑይ ዘይኮነ መጠን ልቓሕ እናነከየ ከምዝርከብን ብመንፅር ትልሚ እንትረአ ብልቓሕ ዝተኣከበ ገንዘብ ዝሓሸ ኣፈፃፅማ ከምዘርአየ ኣይተ ኣሕመድ ሽዴ ተዛሪቦም፡፡ ሞዴል ቢዝነስ እቲ ባንኪ ንምምዕርራይን ስርዓት ኣወሃህባ ልቓሕ ወድዓዊ ኩነታት እታ ሃገር ተሓሳቢ ዝገበረ ምስትኽኻል ከምዝገበረን ጥዕና ፋይናንስ እቲ ባንኪ እናተመሓየሸ ምምፅኡን ምግላፆም ብቲ ሚኒስቴር ዝረኸብናዮ ሓበሬታ የረድእ፡፡
Business,ኣብ ቀዳማይ ርብዒ ዓመት እቲ በጀት ዓመት ናብ ወፃኢ ካብ ዝተለኣኸ  ኣቑሑት ኤሌክትሮኒክስን ኮሙዩኒኬሽንን 3 ነጥቢ 7 ሚሊየን ዶላር ኣታዊ ተረኺቡ። ዳይሬክተር ኤሌክትሮኒክስን ኮሙዩኒኬሽንን ኣይተ ፀሃዬ ይነሱ፥ ዓቕሚ ዕድጊት መፍረይቲ ኢንዱስትሪ ንመድንፋዕ ምትእስሳር ፍርያትን እታወትን ናይ ምፍጣር ዝተዋደደ ኣሰራርሓ ናይ ምጉልባት ከምዝተሰርሑ ተዛሪቦም። ኢንቨስትመንት ንምዕባይ ብዝተሰርሑ ስራሕቲ 4 ፕሮጀክታት ናብ ምፍራይ ዝተሰጋገሩ እንትኾኑ፥ ሰለስተ ኢንተርፕራይዛት ድማ ስራሕቲ ምስፍሕፋሕ ከምዝተሳለጡ ካብ ሚኒስቴር ንግዲን ኢንዱስትሪን ዝረኸብናዮ ሓበሬታ የረድእ።
Business,ፍርያት ሲሚኒቶ ንምዕባይ መንግስቲ ኣብቲ ዓውዲ ብዝወሰዶ ስጉምቲ ምምሕያሽ መጠብ ፍርያት እናወሰኸ ከምዝመፀአ ሚኒስቴር መዓድን ኢንጂነር ታከለ ኡማ ኣፍሊጦም። እቶም ሚኒስትር ኣብ ፋብሪካታት ስሚንቶ ሙገረን ዳንጎተን ተረኺቦም ከይዲ ምፍራይ እቲ ፋብሪካ ተዓዚቦም። ፍርያት ሲሚኒቶ ንምሳኽ እናተሰርሐ ኣብ ዝርከብ ስራሕቲ ምምሕያሽ እውን ኩሎም ፋብሪካታት ኣብ መዓልቲ ዝነበሮም መጠን ምፍራይ እናወሰኸ ከምዝርከብ ኣብ ማሕበራዊ ሚዲያ ገፆም ፅሒፎም። ብፍላይ ኣፍረይቲ ሲሚንቶ ንእታወት ዝጥቀሙዎም ካብ ወፃኢ ዝኣትዉ ከም እምኒ ፈሓም ዝበሉ ፍርያታት መዓድን ሙሉእ ብሙሉእ ብፍርያት ወሽጢ ዓዲ ንምትካእ እናተሰርሐ ከምዝኾነ ገሊፆም።
Business,ኣብ ቀዳማይ ርብዒ ዓመት በጀት ዓመት 2014 ካብ ኣፍረይቲ ኢንዱስትሪ ዘይቲ 42 ነጥቢ 75 ሚሊየን ዶላር ኣሜሪካ ዶላር ኣታዊ ከምዝተረኸበ ሚኒስቴር ንግዲን ኢንዱስትሪን ኣፍሊጡ። ኣብቲ ቀዳማይ ርብዒ ዓመት 42 ነጥቢ 85 ሚሊየን ዶላር ኣሜሪካ ንምርካብ ተሓሲቡ 42 ነጥቢ 75 ሚሊየን ዶላር ኣታዊ ዝተረኸበ እንትኸውን፥ ፍርያትን ፍርያታውነትን ኣፍረይቲ ኢንዱስትሪ ንምድንፋዕ ኣብ ምፍራሕ ንዝርከቡ ፋብሪካታት ብዝተገበረ ጥንኩር ክትትልን ሓገዝን 99 ነጥቢ 8 ሚቺታዊ ትልሚ ምዕዋት ከምዝኸኣለ ተገሊፁ፡፡ ፍርያታውነት እቲ ዓውዲ ንምዕባይ ኣብ ምፍራይ ንዝርከቡ 14 ፋብሪካታት ከምኡ እውን ኣብ ህንፀት ንዝርከቡ ሰለስተ ፕሮጀክታት ክትትልን ሓገዝን እናተገበረ እንትኸውን፥ ፀገም ቀረብ እታወት ንምፍታሕ ንኣፍረይቲ ዘይቲ ፋብሪካታት 35 ሺሕን 742 ጦን ድፍድፍ ዘይቲ ከምዝቐረበ ኣብ ሚኒስቴር ኢንዱስትሪ ዳይሬክተር ኢንዱስትሪ ኣግሮ ፕሮሰሲንግን ፋርማሲዩቲካልን መፅናዕቲ ክትትልን ሓገዝን ኣይተ ኣለሙ ሎቤ ምግላፆ ካብቲ ሚኒስቴር ዝረኸብናዮ ሓበሬታ የረድእ፡፡
Business,መገዲ ኣየር ኢትዮጵያ ኣብ ነፃ ክልል ኣየር ጁብቲ በረራ ፅዕነት ኣየር ባሕሪ ከምዘጀመረ ኣፍሊጡ። ካብ ወደባት ጅቡቲ ተበጊሱ ናብ ናይጀሪያ ሌጎስ ከተማ ዝበርርን 17 ቶን ኤሌክትሮኒክስን ናውቲ ገዛን ዝፀዓነ ቀዳማይ ኦፕሬሽን ፅዕነት ኣየር ባሕሪ ሎሚ ተጀሚሩ። ኣብቲ መርሃ ግብሪ ኣቦ መንበር በዓል መዚ ወደባትን ናፃ ዞባን እታ ሃገር አቡበከር ኦማድ ሃዲ፣ ተወካሊ ኣምባሳደር ኢትዮጵያ ኣብ ጅቡቲ ኣይተ ቢኒያም ኤፍሬም ኣብ ሰንሰለት ኣቕርቦት በረራ ዘለዉ መዳርግቲ ኣካላትን ተረኺቦም። ኣገልግሎት ፅዕነት እቲ መገዲ ኣየር ሙሉእ ብሙሉእ ናብ ስራሕ እንትኣቱ ኣገልግሎት ፅዕነቱ ብዕፅፊ ከምዘዕብዮ ተሓቢሩ። እዚ ድማ ንጅቡቲ ማእኸል ሎጂስቲክስ ኣገልግሎት ፅዕነት ከምዝገብራ ተሓቢሩ።
Business,ኣብ ዝሓለፉ ሰለስተ ኣዋርሕ  ናብ ወፃኢ ዕዳጋ ካብ ሞንጎ ዝቐረቡ ፍርያታት ቡን፣ ቀጠፍን ቅመማ ቅመምን ልዕሊ 333 ሚሊየን ዶላር ኣታዊ ከምዝተረኸበ በዓል መዚ ቡንን ሻሂን ኢትዮጵያ ኣፍሊጡ። እቲ ኣታዊ ናብ ዝተፈላለዩ ሃገራት ዓለም ካብ ዝተልኣኸ 88 ሺሕ ቶን ቡን፣ ቀጠፍን ቅመማ ቅመምን ዝተረኸበ ኢዩ ተባሂሉ፡፡ እቲ ዝተረኸበ ኣታዊ ምስ ዝሓለፈ ዓመት ተመሳሳሊ እዋን እንትነፃፀር ልዕሊ 144 ሚሊየን ዶላር ወሰኽ ከምዘርአየ ዳይሬክተር ርክብ ህዝቢ እቲ በዓል መዚ ሳህለማርያም ገብረመድህን ተዛሪቦም። ኣብቲ ዓውዲ ዝተኻየዱ ምምሕያሻት ፖሊሲ ኣታዊ ንኽድንፍዕ ርኡይ ኣስተዋፅኦ ከምዘበርከተ ኢቢሲ ፀብፂቡ፡፡
Business,ኢትዮጵያ ኣብ ኣጎዋ ዘለዋ ተረባሕነት ንክትቅፅል ኤምባሲ ኣሜሪካ ሓገዝ ንክገብር ተሓቲቱ። ኮምሽነር ኮሚሽን ኢንቨስትመንት ለሊሴ ነሜ ምስ ላዕለዋይ በዓል ሞያ ንግዲ ኤምባሲ ኣሜሪካ ያሱኢ ፓይ ተዛቲየን። ኣብቲ ዘተ፥ እቲ ኤምባሲ ኢትዮጵያ ኣብ ኣጎዋ ዘለዋ ተረባሕነት ንክትቅፅል ኤምባሲ ኣሜሪካ ምስቲ ኮሚሽን ሓቢሩ ብምስራሕ ሓገዝ ንክገብር ሓቲተን። ኣጎዋ ኣብ ኢንቨስትመንት ሴክተር ኢትዮጵያ ዘለዎ ልዑል ረብሓን ኣብ ኢንቨስትመንት ሴክተራት ንዝተዋፈሩ ኣካላት ብቐጥታ ይኹን ተዘዋዋሪ ካብ ተረባሕነት ኣገዋ ከምዝኾኑ ኮሚሽነር ለሊሴ ነሜ ምብርሀን ካብቲ ኮሚሽን ዝረኸብናዎ ሓበሬታ የረድእ።
Business,ከንቲባ ምምሕዳር ከተማ ኣዲስ ኣበባ ወይዘሮ ኣዳነች ኣቤቤ ኣብ ታሪኽ ባንኪታት ኢትዮጵያ ብዝህቦ ኣገልግሎት ፈላማይ ዝኾነ ባንኪ ኣባይቲ ጎህ ብወግዒ ስራሕ ኣጀሚረን። እተን ከንቲባ ኣብ ማሕበራዊ ገፀን ከምዝሓበረኦ፥ “ሎሚ መዓልቲ ኣብ ታሪኽ ባንኪታት ሃገርና ብዝህቦ ኣገልግሎት ፈላማይ ዝኾነ ባንኪ ብዕሊ ኣጀሚርና” ኢለን። ኣብ ልምዓት ኣባይቲ ብዙሓት ስራሕቲ ይሰርሑ እምበር ኣብ ሞንጎ ቀረብን ጠለብን ዘሎ ልዑል ዘይምጥዕዓም ተወሰኽቲ ስራሕቲ ንኽስርሑ ኣገዲዱ ኢዩ ኢለን። ብምዃኑ ድማ ሎሚ መዓልቲ ኣብ ህንፀት ኣባይቲ ትኹረት ገይሩ ዝሰርሕ ባንኪ ኣባይቲ ጎህ ስራሕ ዝጀመረ እንትኸውን፥ ኣብ ቀፃሊ እውን መሰል ትካላት ፋይናንስ ትኹረተም ህይወት ዜጋታት ኣብ ዝልውጡ ተግባራት ንኽገብሩ ኣድላዪ ዘበለ ድጋፍን ክትትልን ከምዝግበር ገሊፀን።
Business,ኣብ ክልል ደቡብ ኣብ ቀዳማይ ርባዕ ዓመት 4ሺሕን 800 ቶን ቡና ንማእከላዊ ዕዳጋ ቀሪቡ። ዋና ዳይሬክተር በዓል መዚ ቡናን ሻሂን ቅመማቅመምን እቲ ክልል ኣይተ ሬድዋን ከድር፥ ካብ ፈሪያ ቡና 907 ሚሊየን ናይ ኣሜሪካን ዶላር ከምዝተረኸበ ተዛሪቦም። ነዚ ድማ ግብረ ሓይሊ ፍሪያት ቡና ብፅርየትን በዝሒን ብዝምልከት ኣብቲ ክልል ዘሎ ፀገም ይግምግም ዘሎ እንትኸውን፥ ኣብ 2013 ዓ.ም ዝተረኸበ ሸርፊ ወፃኢ ንሃገር ከበርክቶ ካብ ዝግባእ ዝነኣሰ ከምዝኾነ ኣይተ ሬዲዋን ገሊፆም።
Business,ኣብ ኣዲስ ኣበባ ሽጉርቲን ካልኦት ፍርያታት ሕርሻን ፍርያታት ሕርሻ ብማሕበራት ሕብረት ስራሕ ሸመትቲ ኣቢሉ ናብ ሕብረተሰብ ንምቕራብ ምንቅስቓስ ተጀሚሩ። ልዕሊ 2 ሚኢቲን92 ኩንታል ቀይሕ ሽጉርቲ ካብ ክልል ኦሮሚያ ዞባ ምዕራብ ኣርሲ ናብ ከተማ ኣዲስ ኣበባ ከምዝኣተወ ኤጀንሲ ሕብረት ስራሕ ምምሕዳር እታ ከተማ ገሊፁ። ኣብ ዝሓለፈ ሰሙን ቀዳማይ ሚኒትር ኣቢይ ኣሕመድ፣ ከንቲባ ምምሕዳር ከተማ ኣዲስ ኣበባ ኣዳነች ኣቤቤን ርእሰ ምምሕዳር ክልላትን ብሓባር ብምዃን ኣብ ክልል ኦሮሚያ ኣብ ስራሕቲ ሕርሻ ዑደት ኣብ ዘካየዱሉ እዋን፥ ሽጉርቲን ካልኦት ፍርያታት ሕርሻን ናብ ኣዲስ ኣበባ ንኸኣቱ ምርድዳእ ከምዝተገበረ ይዝከር።
Business,መገዲ ኣየር ኢትዮጵያ “ሳብሬ” ምስ ዝተብሃለ ኣቕራቢ ቴክኖሎጂ ሶፍትዌር ኮርፖሬሽን ዝነበሮ ውዕሊ ስምምዕነት ኣሐዲሱ። እቲ መፈዲ ኣየር ምስ ሳብሬ ዝኣተዎ ንነዊሕ እዋን ዘፅነሖ ስትራቴጂካዊ ሽርክና ኣሐዲሱ ዘሎ፥ ንዝቕፅሉ ሸውዓተ ዓመታት ብውሕዱ 110 ሚሊየን ዶላር ኣገልግሎት ንምግዛእ ዝተኣተወ ውዕሊ ኢዩ፡፡ ኣብቲ ስምምዕነት መገዲ ኣየር ኢትዮጵያ ስርዓት ኣገልግሎት መገደኛታት ሳብሬ ምጥቃሙ ከምዝቕፅል ተሓቢሩ፡፡ ኣብቲ መገዲ ኣየር ካብ ኮርፖሬሽን ሳብሬ ብዝቐርበሉ “Sabre’s Intelligence Exchange” ልውውጥ ሓበሬታን ተበፃሕነት መገደኛታት ከምዝኸውንን ተገሊፁ፡፡
Business,መገዲ ኣየር ኢትዮጵያ ብዓርባዕተ ዓውዲታት ሽልማት ብሉፅ ስካይትራክስ 2021 ከምዝተዓወተ ተገሊፁ። አየር መንገዱ እ.አ.አ የ2021 የአፍሪካ ምርጥ አየር መንገድ ሽልማትን ጨምሮ ለ4 ተከታታይ ዓመታት ነው የተቀዳጀው እቲ መገዲ ኣየር፥ ከም ኣቆፃፅራ ኣውሮፓውያን 2021 ብሉፅ መገዲ ኣየር ኣፍሪካ ሽልማት ሓዊሱ ብሉፅ ክፍሊ ቢዝነስ ሽልማት፣ ብሉፅ ክፍሊ ቁጠባዊ ሃፍቲን ብሉፅ ሰራሕተኛታት በረራ ኣፍሪካ ሽልማት ከምዝተዓወተ ተገሊፁ። መገዲ ኣየር ኢትዮጵያ ኣብቶም ዝተዓወተሎም ሽልማታት ተደጋጋሚ ሽልማት ክወስድ ከምዝኸኣለ ተሓቢሩ። ብብርኪ ዓለም መረፃ ዓማዊል መገዲ ኣየር 2021 ሸውዓተ ደረጃታት ብምምሕያሽ ካብ 100 ብሉፃት መገዲ ኣየራት ዓለም መበል 37 ደረጃ ሒዙ ከምዝርከብ ተገሊፁ።
Business,ኣብ ወርሒ ሓምለን ነሓሰን ካብ ወፃኢ ንግዲ 692 ሚሊየን ዶላር ኣሜሪካ ኣታዊ ከምዝተረኸበ ሚኒስቴር ንግዲን ኢንዱስትሪን ኣፍሊጡ፥ ኣብ ክልተ ኣዋርሕ እቲ ዝተትሓዘ በጀት ዓመት ዝተረኸበ ኣታዊ ብመንፅ ትልሚ ኣብ ፍርያት ሕርሻ ዝተሃቀነ 424 ሚሊየን ዶላር ኣሜሪካ ኣታዊ እንትኸውን፥ ዝተሳለጠ ድማ 502 ሚሊየን ዶላር ኢዩ ተባሂሉ፡፡ እዚ ድማ ካብ ዝተትሓዘ ሽቶ 118 ሚኢታዊ ምዕዋት ከምዝተኸኣለ ዘርኢ ኢዩ፡፡ ንግዲን ኢንዱስትሮን ካብ ዝከታተሎም ፍርያታት 82 ሚሊየን ዶላር ንምእካብ ተሓሲቡ 85 ሚሊየን ዶላር ብምርካብ ልዕሊ ትልሚ ከምዝተረኸበ ተሓቢሩ፡፡ ብኻሊእ መዳይ ዓውዲ መዓድን 119 ሚሊየን ዶላር ንምዕዋት ተሓሲቡ 88 ሚሊየን ዶላር ጥራሕ ከዕውት ክመዝኸኣለን ዝተሓተ ከምዝኾነን ካብቲ ሚኒስቴር ዝረኸብና ሓበሬታ የረድእ፡፡
Business,ቢሮ እቶት ምምሕዳር ከተማ ኣዲስ ኣበባ ካብ ወርሒ ሓምለ ጀሚሩ 10 ነጥቢ 4 ቢሊየን ብር ኣታዊ ብምእካብ 119 ነጥቢ 8 ትልሚ ከዕውት ከምዝኸኣለ ኣፍሊጡ። ቢሮው ገቢውን የሰበሰበው ከደረጃ “ሀ”፣ “ለ” እና “ሐ” ግብር ከፋዮች እንደሆነ ገልጿል እቲ ኣታዊ ክእከብ ዝኸኣለ፥ ካብ ከፈልቲ ግብሪ ደረጃ “ሀ”፣ “ለ” ን “ሐ” ከምዝኾነ እቲ ቢሮ ገሊፁ፡፡ ስራሕ ኣታኣኻኽባ ግብሪ ክሳብ መወዳእታ መስከረም ተሓሲቡ ዝነበረ 11 ቢሊየን ንምእካብ እንትኸውን፥ ብመንፅር ዝተረፉ እዋናት ዝተረፉ ንምዕዋት ሰፊሕ ዕድል ከምዘሎ ተገሊፁ፡፡ ከፈልቲ ግብሪ ብእዋኑ ብምኽፋል ዝተለመደ ሃገር ፈታዊ ምዃኖም ከምዘርእዩ ዘለዎ እምነት ምግላፁ ካብቲ ቢሮ ዝረኸብናዮ ሓበሬታ የረድእ፡፡
Business,ኣብ ክልል ኦሮሚያ ንፈለማ እዋን ፍርያት ኣቦካዶ ናብ ዕዳጋ ወፃኢ ምቕራብ ከምዝጅመር ተገሊፁ። ንሓረስቶት ኣፍረይቲ ኣቦካዶን ኣስተዋፅኦ ንዝገበሩ ኣካላትን መርሃ ግብሪ ምሃብ ኣፍልጦ ተኻይዱ፡፡ ኣብቲ መርሃ ግብሪ ሚኒስትር ሕርሻ ኣይተ ዑመር ሑሴንን ምርእሰ ምምሕዳር ክልል ኦሮሚያ ኣይተ ሽመልስ ኣብዲሳን ከምኡ እውን ላዕለዎት ኣመራርሓታት እቲ ክልል ተረኺቦም፡፡ ኣብዚ ዓመት 16 ቶን ፍርያት ኣቦካዶ ናብ ወፃኢ ዕዳጋ ከምዝቐርብ ተሓቢሩ፡፡
Business,ብሄራዊ ባንኪ ኢትዮጵያ ኣብ ቀረባ እዋን ምስ ቀረብ ልቓሕ ተተሓሒዡ ተነቢሩ ዝነበረ ገደብ ልቓሕ ምምሕያሽ ምግባሩ ኣፍሊጡ። ኣብቲ መመሓየሺ ባንኪታት ሓሙሽተ ዓይነታት ልቓሕ ክፈቕዱ ከምዝኽእሉ ኣፍሊጡ፡፡ ካብ ሞንጎ እዚኣቶም ድማ ባንኪታት ዝሃበኦ ልቓሕ ንምላስ ሓራጅ ዘውፅኡዎም ንብረተታት ንምግዛእ ንዘሓቱ ዓደግቲ ዝወሃብ ልቓሕ፣ ኣብ ሞንጎ ካልኣይን ሳልሳይን ወገን ዝግበር ዕድጊትን ንሰራሕተኛታት ባንኪ ዝወሃብ ህፁፅ ልቓሕ ይርከቦ፡፡ ካብዚ ብተወሳኺ ቅድመ ኩነት ኣማሊኦም መንበሪ ገዛ ንምግዛእ ወይ እውን ንምህናፅ እንተተኣመነሎም ንሓተትቲ ዝወሃብ ልቓሕ፣ ካብ ዝፀደቑ ትካላትን ሰራሕተኛታት ትካላትን ንዝቐርቡ ሕቶታት ልቓሕ ከምኡ እውን ኣብ ጎንደር ከባቢ ንዝርከቡ ኣፍረይቲ ሰሊጥ ዝወሃብ ልቓሕ ምምሕያሽ ከምዝተገበረ ካብ ባንኪ ንግዲ ኢትዮጵያ ዝረኸብናዮ ሓበሬታ የረድእ።
Business,በዓል መስቀልን ኢሬቻን ንምኽባር ናብ ከተማ ኣዲስ ኣበባ ዝመፅ ኣጋይሽ ኣብ ሆቴላት ፅቡቕ ኣቀባብላ እንግዶትን ከምዝፅበዮም ማሕበር ወነንቲ ሆቴላት ኣፍሊጡ። ንበዓል ኢሬቻ ዕድመ ዝተገበረሎም ካብ 400 ክሳብ 500 ናይ ውሽጢ ዓዲን ወፃን ኣጋይሽ ናብ ኣዲስ ኣበባ ክኣትዉ ኢዮም ዝብል ትፅት ኣሎ። መካየዲ ስራሕ እቲ ማሕበር ኣይተ ኣምሃ በቀለ ንግዜኢ ከምዝገለፁዎ፥ ሆቴላት እቲ በዓል ንምኽባር ዝመፅኡ ኣጋይሽ ንምቕባል ኣድላዪ ምድላወን ዛዚመን ኢየን፡፡ ሆቴላት ንዕዳጋ ውሽጢ ዓዲ ትኹረት ብመሃብ ኣገልግሎት እቲ ዓውዲ ንምድንፋዕ ክሰርሓ ከምዘለወን እውን ኣተሓሳሲቦም። ኣብ ኣዲስ ኣበባ ዝርከባ ዓበይቲ ሆቴላት ንኣጋይሽ ውሽጢ ዓዲን ወፃኢን ማዕረ ትኹረት ንኽህባ እቶም መካየዲ ስራሕ ሓቲቶም።
Business,ለም ለኸ ማሕበር ትራንስፖርት ኢትዮጵያ ኣብ እዋን ለበዳ ቫይረስ ኮሮና ኣብ ትራንስፖርት ኣየር ንዝገበረቶ ሓገዝ ንኢዱ። እቲ ማሕበር ኣብ ኣፀጋሚ እዋን ለበዳ ኮቪድ-19፥ ኢትዮጵያ እናገበረቶ ዝፀንሐት ሓገዝ ብምንኣድ እቲ ተግባር ኣጠናኺራ ንኽትቅፅል እውን ሓቲቱ። ምክትል ፕሬዚዳንት ማእኸላይን ምብራቕን ኣፍሪካ ዓለም ለኸ ማሕበር ትራንስፖርት ዝኾና ካሚል ኣላዋዲ ከምዝበለኦ፥ ኢትዮጵያ ምትእስሳር ኣገልግሎት ጉዕዞን ኣየርን ንምዕባይ ብዝወሰደቶ ኣወንታዊ ስጉምቲ እንኳዕ ደስ በለና ኢለን። ብኻሊእ መዳይ መገዲ ኣየር ኢትዮጵያ ዝህቦ ቀጥታ በረራን ሕብረት ኣፍሪካ ዘንበሮ ኣገልግሎት ቀጥታ በረራን ን21 ሺሕ ሰባት ዕድል ስራሕ ፈጢሩ ኢዩ ተባሂሉ።
Business,ፓርክ ኢንዱስትሪ ሃዋሳ ናብ ወፃኢ ዕዳጋ ካብ ዝለኣኾም መሸፈኒ ኣፍን ኣፍንጫን 114 ሚሊየን ዶላር ኣሜሪካ ኣታዊ ከምዝረኸበ ረኺቡ። መካየዲ ስራሕ እቲ ፓርክ ኣይተ ፍጹም ከተማ፥ ብብርኪ ዓለም ኣብ ዝተወለዐ ለበዳ ኮቪድ-19 2013 ዓ.ም ንዘፈር ስራሕ ከቢድ እዋን ኢዩ ኢሎም። መንግስቲ ዝተፈላለዩ ኣማራፂታት ብምምችቻው ኣፍረይቲ ካምፓኒታት ፅዕንቶታት ተፃዊሮም ስረሖም ንኸሳልጡ ንምግባር ልዑል ፃዕሪ ስለዝተገበረ ፅቡቕ ውፅኢት ከምዝተመዝገበ ገሊፆም። እቲ ፓርክ ኢንዱስትሪ ኣብ በጀት ዓመት ናብ ዕዳጋ ኣውሮፓን ኣሜሪካን ካብ ዘቕረቦም መሸፈኒ ኣፍን ኣፍንጫን 114 ሚሊየን ዶላር ኣሜሪካ ክረክብ ክኢሉ ኢዩ ክብል ግዜኢ ፀብፂቡ።
Business,ኢትዮጵያን ኩባኒያ መንግስቲ ሞሮኮን ኣብ ዓመት 3 ነጥቢ 8 ሚሊየን ቶን ዘመናዊ ዱኽዒ ንምፍራይ ዘኽእል ስምምዕነት ከቲመን። እቲ ስምምዕነት ናይ ፋይናንስ ሚኒስትር ኣይተ ኣህመድ ሺዴ ዝተመርሐ ልኡኽን ኦሲፒ ኩባንያን ኢዮም። እቲ ፕሮጀክት ኣብ ድሬደዋ ዝጣየሽ እንትኸውን፥ ብ 2 ነጥቢ 4 ቢሊየን ዶላር ተግባራዊ ከምዝግበር ተገሊፁ። ብመሰረት እቲ ስምምዕነት ሃፍቲ ውሽጢ ዓዲ ብምጥቃም  ናይ ኢትዮጵያ ጋዝን ናይ ሞሮኮ ፎስፎሪክ አሲድ  ኣብ ድሬዳዋ ዝተዋደደ ናይ ማዳበሪያ ቀነባበሪ ክጣየሽ ኢዩ ተባሂሉ።
Business,ንህንፀት ገድብ ህዳሰ ካብ ዲያስፖራ ጥራሕ 1 ቢየንን 263 ሚሊየንን ብር ኣታዊ ከምዝተረኸበ ቤት ፅሕፈት ቤት ምኽሪ ምትሕብባር ህዝባዊ ተሳትፎ ግድብ ህዳሰ ኣፍሊጡ። ክሳብ 30 ነሓሰ 2013 ዓ.ም ኣብ ዝሓለፉ 10 ዓመታት ኣብ ውሽጢ ሃገርን ወፃኢን ዝነብሩ ኢትዮጵያውያንን ትውልደ ኢትዮጵያውያንን ንህንፀት እቲ ግድብ ኣስታት 15 ቢሊየንን 931 ሚሊየንን ብር ከምዘዋፅኡ ግዜኢ ፀብፂቡ። ካብቲ ድምር ገንዘብ እቲ 1 ቢየንን 263 ሚሊየንን ብር ኣብ ወፃኢ ዝነብሩ ኢትዮጵያውያንን ትውልደ ኢትዮጵያውያንን ብልዑል ድልየት  ብምልዕዓል ዝለገስዎ ከምዝኾነ ተገሊፁ።
Business,ኢትዮጵያን ኬኒያን ሰነድ ስምምዕነት መምርሒ ከይዲ ኣሰራርሓ ኣብ ሓደ ማእኸል ዝውዳእ ኣገልግሎት ዶብ ሞያሌ ከቲመን። ኣብቲ ስምምዕነት ኮሚሽን ጉምሩክ ኢትዮጵያን መተሓባበሪ ኮሚቴ ቁፅፅር ዶብን ስራሕን ኬኒያን ክታሞም ኣምቢረሙሉ። እቲ መምርሒ ከይዲ ስራሕ ስምምዐነት ኣብ ዝሓለፈ ዓመት 1 ሰነ ኣገልግሎት ምሃብ ዝጀመረ እንትኸውን ሐዚ ሙሉእ ብሙሉእ ናብ ስራሕ ከምዝኣቱ ተገሊፁ። ጎኒ ንጎኒ እቲ ምንባር ክታም ካብ ከልቲአን ሃገራት ዝተውፃእፅኡ ኣባላት ዓውዲ ውልቀን ትካላትን ከምዝተላዘቡ ተሓቢሩ።
Business,ኣምባሳደር ኢትዮጵያ ኣብ ጣሊያን ደሚቱ ሀምቢሳ ምስ ኮሚቴ ዓለም ለኸ ርክብ ቤት ምኽሪ ንግዲ ግሪክ ኒሎላዎስ ቫዚሎ ተዛቲየን። እቲ ዘተ ኣብ ኢትዮጵያ ብዛዕባ ዘለዉ ኣማራፅታት ኢንነቨስትመንተ ዘተኮረ ኢዩ ተባሂሉ። ሰብ ሃፍቲ ግሪክ ኣብ ዓውዲ ኢንቨስትመንት ኢትዮጵያ ዝሳተፍሉ ኩነታት ዘተ ከምዝገተገበረ ካብ ኤምባሲ ኢትዮጵያ ኣብ ጣሊያን ዝረኸብናዮ ሓበሬታ የረድእ። ብመሰረት እዚ እቶም ሰብ ሃፍቲ ብቤት ምኽሪ ንግዲን ኢንቨስትመንት ኢንዱስትሪን ኣቢሎም ኣብ ኢትዮጵያ ኣብ ዘሎ ዓውዲ ኢንቨስትመነት ብዛዕባ ዝሳተፍሉ ኩነታት ተላዚቦም።
Business,ዓውዲ መኣድን ብዝበለፀ ውፅኢታዊ ንምግባር ዘኽእል ስራሕቲ ምምሕያሽ ይፍፀም ከምዘሎ ሚኒስቴር መዓድንን ነዳዲን ገሊፁ። እቲ ዓውዲ ንምምሕያሽ ብዝተወሰደ ስጉምቲ ድማ ኣብ 2013 ዓ.ም ን116 ሺሕን 936 ዜጋታት ዕድል ስራሕ ከምዝተፈጠረ ካብቲ ሚኒስቴር ዝረኸብናዮ ሓበሬታ የረድእ። ዓውዲ መኣድን ብዝበለፀ ንምምሕያሽ ብመሰረት ዝተትሓዘ ትልሚ ኣብ ኣዲስ ኣበባን ኣሶሳን ዩንቨርስቲታት ትምህርት መዓድን ማእኸል ተኸፊቱ። ማዕከላዊ ስርዓት መረዳእታ ዓውዲ ነዳዲ ንምዝማን ሰፊሕ ስራሕ ይስራሕ ከምዘሎ እውን ተገሊፁ። ናይ ገይፀመይፂ ማዕድናት ዕዳጋ ንምዝማን ኣብ ቀረባ እዋን ዕዳጋ  ኢሴክስ ክጅምር ኢዩ ተባሂሉ።
Business,ኣብ ወርሒ መስከረም መሸጢ ዋጋ ፍርያት ነዳዲ ብዝነበሮ ከምዝቕፅል ሚኒስቴር ንግድን ኢንዱስትርን ኣፍሊጡ። ብመሰረት እዚ ካብ 01 ጳጉሜን 2013 ዓ.ም ክሳብ 30 መስከረም 2014 ዓ.ም ናይ ኩሎም ፍሪያታት ነዳዲ ኣብ ወርሒ ነሓሰ ብዝነበሮ መሸጢ ዋጋ ችርቻሮ ከምዝቕፅል ተገሊፁ።
Business,ሳፋሪኮም ኢትዮጵያ ብመሰረት ምስ መንግስቲ ዝገበሮ ስምምዕነት ስርሑ ንምጅማር ድልዊ ከምዝኾነ ገሊፁ። ሳፋሪኮም ኢትዮጵያ ሓላፊነቱ ዝተወሰነ ውልቀ ማህበር ክሳብ ሐዚ ብዝፈፀሞ ተግባራትን ቀፀልቲ ኣንፈታትን በዝምልከት ምስ ሓለፍቲ ስራሕ ሚኒስቴር ገንዘብ ተዛቲዩ። ዋና አፈፃሚ ስራሕ እቲ ኩበባኒያ ፒተር ንዴግዋ፥ ኩባኒየኦም ብመሰረት እቲ ስምምዕነት ከም ኣቆፃፅራ ኣውሮፓውያን 2022 ጀሚሩ ሰርሑ ንምጅማር ዘለዎ ቁርፀኝነት ገሊፆም። ትልሙ ኣብ ሸቶኡ ንምብፃሕ ድማ ብዙሓት ስራሕቲ ይሰርሕ ከምዘሎ ተዛሪቦም። እቲ ኣገልግሎት ብህፁፅ ንምፍፃም ምስ ሃገር በቆት ትካላትን ኢትዮ ቴሌኮምን ብምትሕብባር ከምዝሰርሕ መርግጋፁ ካብ ሚኒስቴር ገንዘብ ዝረኸብናዮ ሓበሬታ የረድእ።
Business,ኣብ ዱባይ ኤክስፖ 2020 ኢትዮጵያ ብዝማዕበሉ ቅርስታትን ካልኦትን ዕድላት ብምትኳር ከምእትሰርሕ ተገሊፁ። ሚኒስትር ዴኤታ ሚኒስቴር ንግዲን ኢንዱስትሪን ኣምባሳደር ምስጋኑ ኣረጋ ምስ ኤሜሬትስ ኒውስ ኤጀንሲ ኣብ ዝገበርዎ ፃንሒት፥ ኣብ ዱባይ ኤክስፖ 2020 ኢትዮጵያ ብዝማዕበሉ ቅርስታትን ካልኦትን ዕድላት ብምትኳር ክትሰረሕ ዕድል ዝፈጥር ኢዩ ኢሎም። ናይ ኢትዮጵያ ናይ ተፈጥሮ ሃፍቲታት፣ ኢንዱስትሪ ፣ ዲጂታል ኢኮኖሚን ብዙሃነት ባህሊን ከምዘርእዩ ገሊፆም። ኣብቲ ኤክስፖ ናይ ሉሲ ቅሪተ ኣካል ምስለ ቅርፂ ን182 መዓልታት ንምርኢት ከምዝቐርብ ካብቲ ሚኒስቴር ዝረከብናዮ ሓበሬታ የረድእ።
Business,ካብ 1 መስከረም 2021 ጀሚሩ ባንኪታት ካብ ዝእክበኦ ዝተፃረየ ዕቋር ኣብ ብሄራዊ ባንኪ ኢትዮጵያ ንኸቐምጣ ዝግደዳሉ መጠን መጠባበቒ ካብ 5 ሚኢታዊ ናብ 10 ሚኢታዊ ክብ ክብል ከምዝተወሰነ ብሄራዊ ባንኪ ኢትዮጵያ ኣፍሊጡ። ብሄራዊ ባንኪ ኢትዮጵያ ምጣነ መደንፍዒ ወለድን መጠባበቒ ባንኪታትን ኣመልኪቱ መግለፂ ኣውፂኡ፡፡ ኣብ መግለፂኡ ድማ ከም ኣቆፃፅራ ኣውሮፓውያን 1 መስከረም 2021 ጀሚሩ ባንኪታት ካብ ዝእክበኦ ዝተፃረየ መጠን ዕቃር ኣብ ብሄራዊ ባንኪ ኢትዮጵያ ንኸቐምጣ ዝግደዳሉ መጠን መጠባበቒ ካብ 5 ሚኢታዊ ናብ 10 ሚኢታዊ ክብ ክብል ምውሳኑ ኣፍሊጡ፡፡
Business,መገዲ ኣየር ኢትዮጵያ ብዓውዲ በረራ ምስ ኩባኒያ ቦይንግ ስምምዕነት ከቲሙ። መገዲ ኣየር ኢትዮጵያን ኩባኒያ ቦይንግን ኣብቲ ዓውዲ ናይ 70 ዓመታት ናይ ሓባር ታሪክ ከምዘለዎም ዝሓበራ ወርልድ ኤርላይን ኒውስ ድረገፅ፥ እቲ ሰነድ ስምምዕነት ኢትዮጵያ ንኣፍሪካ ኣብ ዝብል ማዕቐፍ ኢትዮጵያ ናይ ኣፍሪካ ኣህጉር ማእኸል በረራ ኣየር ንምግባር ተሓሳቢ ዝገበረ ኢዩ ኢሎም። እቲ ስምምዕነት ኣብ ናይ ሓባር ረብሓ ዝተደረኸ ዓለም ለኻዊ ብርኪ በረራ ዘማልአ ምትሕብባር ዘመላኽት ኢዩ ምባሉ ኣብ መገዲ ኣየር ኢትዮጵያ ዝረከብናዮ ሓበሬታ የረድእ።
Business,ንዝቕፅሉ 5 ዓማውቲ ንህዝቢ ኢትዮጵያ ክምግብ ዝኽል ክዙን ፍርያት ምግቢ ጨው ኣብ ዓፍዴራ ከምዘሎ ሚኒስቴር ንግዲ ኣፍሊጡ። ሎሚ ቅነ ተፈጢሩ ዝነበረ ወሰኽ ዋጋ ጨው ዝኾነ ይኹን ዓይነት ኢኮኖሚያዊ ምኽንያት ዘይብሉ ከምዝኾነ ተሓቢሩ፡፡ ኣብ ዓፍዴራ ጨው ናብ መኪና ኣብ ዝፅዕኑ ማሕበራት መፅዐኒ ዋጋ ይወሰኸልና ዝብል ሕቶ ብምልዓሎም ኣብ ሞንጎ ኣፍረይቲ ጨውን ናብ መኪና ዝፅዕኑ ማሕበራትን ግዚያዊ ዘይምስምዕማዕ ተፈጢሩ ነይሩ፡፡ ነዚ ስዒቡ ጨውን ንሓደ ወርሒ ስለዘይተፀዓነ ኣብ ዕዳጋ ወሰኽ ዋጋ ጨው ብልዑል ብርኪ ተራኢዩ ከምዝነበረ እቲ ሚኒስቴር ገሊፁ፡፡ ይኹ እምበር እቲ ተፈጢሩ ዝነበረ ፀገም ስለዝተፈጥሐ እኹል መጠን ጨው ናብ ዕዳጋ እናቐረበ ይርከብ፡፡
Business,ትካል መፍረዪ መኣድን ወርቂ ኣኮቦ ኣብ ኢትዮጵያ ኳዕቲ መዓድን ወርቂ ንምክያድ ዘኽእል ናይ ፈተነ ፍቓድ ተዋሂቡዎ እቲ ትካል ኣብ ኢትዮጵያ ከባቢ ሰገሌ ኣብ ዘሎ ፕሮጀክት ኳዕቲ ወርቂ መክያድ ዘኽእል ፍቓድ ኢዩ ተዋሂቡዎ። ፒኮክን ሲምፕሰንን ምስ ዝተብሃሉ ትካላት ኳዕቲ መኣድን ወርቂ ዚምባቡዌ ብምትሕብባር ከምዝሰርሕ እቲ ትካል ኣፍሊጡ። ስለዝኾነ ነቲ ኳቲ ዘድሊዩዎ ማሽነሪታትን ካልኦት ምድላዋትን ይገበር ከምዘሎ ሎሚ መዓልቲ ኣብ ዝሃቦ መግለፂ ሓቢሩ።
Business,ኣብ ዝሓለፈ በጀት ዓመት ካብ መኣድናት 682 ሚሊየን ዶላር ኣሜሪካ ኣታዊ ከምዝተረኸበሚኒስቴር ማዕድንን ነዳድን ኣፍሊጡ። ሚኒስትር ዲኤታ ወይዘሮ ስመኝ ውቤ ከምዝበልኡ፥ ካብቲ  ዝተረኸበ ኣታዊ 9 ሺሕን 384 ኪሎ ግራም ወርቂ ናብ ብሄራዊ ባንኪ ብምቕራብ 671 ሚሊየን ዶላር ገቢ ኣታዊ ከምዝትረኸበ ተዛሪበን። ታንታለም ሓዊሱ ካብ ዝተፈላለዩ ማእድናት ድማ ለዕሊ 10 ሚሊየን ዶላር ከምዝተረኸበ ገሊፀን።
Business,ኣብ ዝሓለፈ ሰሙን ልዕሊ 21 ሚሊየን በር ግምታዊ ዋጋ ዘለዎም ናውቲታት ኮንትሮባንድ ከምዝተትሓዙ ናይ ጉምሩክ ኮሚሽን ኣፍሊጡ። እቶም ናውቲታት ኮንትሮባንድ ካብ ዝተትሓዙሎም መቆፃፀሪ ቅርንጫፍ ቤት ፅሕፈት ሞያሌ፣ ሀዋሳን ኣዋሽን ቀዳምነት ዝሓዙ ኢዮም ተባሂሉ። ብሰራሕተኛታት ጉምሩክ ኮሚሽን፣ ፌደራል ፖሊስ፣ መከላከያ፣ ኣባላት ክልል ፖሊስን ሕብረተሰብን ብዝገበርዎ ናይ ሓባር ፃዕሪ በፍተኛ፣ ብብረራን ጥቆማን ከምዝተትሓዙ እውን ተገሊፁ። ካብ መንጎ እቶም ዝተትሓዙ ናውቲታት፥ መግቢ ተንከፍ ናውቲታት ፣ ኣልሳባት፣ ኤሌክትሮኒክስ፣ መድሓኒት፣ ናይ ጦር መሳርሒታት፣ ናይ ዝተፈላለዩ ሃገራት ገንዘብ ከምዝርከብዎም ተገሊፁ።
Business,ኣብ 2013 በጀት ዓመት ኢትዮጵያ ፍሪያታት ግብርና፣ ማዕድንን ማኑፋክቸሪንግን ሰደድ ወፃኢ ብምልኣኽ  3 ነጥብ 62 ቢሊየን ናይ ኣሜሪካ ዶላር ረኺባ። እቲ ኣታዊ ናብ 136 ሃገራት ብምልኣኽ ዝተረኸበ ኢዩ። በዚ ድማ ሶማልያ ናይ ኢትዮጵያ ሰደድ ፍሪያታት ብቐዳምነት እትወሰድ ብቐዳምነት እትፅራሕ ኮይና ኣላ። ኣብ 2013 በጀት ዓመት ካብ ሰደድ ወፃኢ ዝተረኸበ ኣታዊ መስ 2012 ዓ.ም እንትነፃፀር ብ19 ነጥቢ 5 ሚሊየን ናይ ኣሜሪካ ዶላር ወሰኽ ከምዘርኣየ ካብ ሚኒስቴር ንግዲን ኢንዱስትሪን ዝረኸብናዮ ሓበሬታ የረድእ።
Business,ካብ ንግዲ ባንኪ ኢትዮጵያ ዝተወሰደ 191 ነጥቢ 8 ቢሊየን ብር ዕዳ ሓይሊ ኤሌክትሪክ ኢትዮጵያ ብምስራዝ ናብ ካፒታል ንክዛወር ተወሲኑ። ናይ ገንዘብ ሚኒስቴር፣ ናይ መንግስቲ ዕዳን ሃፍቲን ምምሕዳር ኮርፖሬሽን፣ ናይ ኢትዮጵያ ንግዲ ባንኪን ሓይሊ ኤሌክትሪክ ኢትዮጵያን ሎሚ መዓልቲ ኣርባዕቲኣዊ ስምምዕነት ገይሮም። በዚውን ሓይሊ ኤሌክትሪክ ኢትዮጵያ ካብ 2004 ክሳብ 2006 ዓ.ም ካብ ንግዲ ባንኪ ዝወሰዶ ዕዳ ከምኡውን ኣብ 2017 ዝወሰዶ ልቓሕ ብኽፋል ናብ ካፒታል ንክዞረሉ ተወሲኑ። እቲ ትካል ድሕሪ 2017 ካብ ንግዲ ባንኪ ኢትዮጵያ ዝወሰዶ ዝተረፈ ልቓሕ ግን ባዕሉ ከምዝኸፍል ናብ ፋና ብሮድካስቲንግ ኮርፖሬት ብዝለኣኾ መግለፂ ኣፍሊጡ።
Business,ኮሚሽነር ኮሚሽን ፕላንን ልምዓትን ዶ/ር ፍጹም አሰፋ ኣብ ቀረባ ኣገለግሎት ቴሌኮም ንምርካብ ፍቓድ ምስ ዝረኸበ  ተወከልቲ ዓለም ለኻዊ ጥምረት ንኢትዮጵያ ተዛቲየን። ዶክተር ፍጹም፥ ኢትዮጵያ ኣብ ቀፃሊ ኣብ ዓውዲ ውልቀ ብዛዕባ ዝተለመቶ ናይ ምምሕያሽ ስጉምቲ መብርሂ ሂበን። ኮሚሽን ፕላንን ልምዓትን ኣብ ዘዘጋጀዎ ትልሚ 10 ዓመት ኣብ ኢንቨስትመንት፣ ፈጠራ ዕድል ስራሕ፣ ቴክኖሎጂን ካልኦት ዓውዲታትን ንምስኻዕ ዝተተለሙ ውጥናት ዘልዓላ እንትኾና፥ እቲ ትልሚ ምስ ዓውዲ ውለቀ ኣንፃር ዘቐመጦን መንግስቲ ኣብ ግሊ ዘርፊ ዘለዎ ናይ ልምዓት ትልሚን ኣንፈትን ብዝምልከት ተዛሪበን። ብተወሳኺ እቶም ተወከልቲ ኣብ ዘቕረብዎም ካልኦት ሕቶታት መብርሂ ሂበነ።
Business,ኤጀንሲ ምዝገባን ምርግገሳፅን ሰነዳት ፌዴራል ምስ ቡና ኢንተርናሽናል ባንኪ ብሓባር ንምስራሕ ሰነድ ስምምዕነት ተፈራሪሙ። እቲ ስምዕነት ዋና ዳይሬክተር እቲ ኤጀንሲ ኣይተ ሙሉቀን ኣማረን ፕሬዚዳንት ቡና ኢንተርናሽናል ባንኪን ኣይተ ሙሉጌታ ኣለማየሁ ተፈራሪሞምዎ፡፡ ዓማዊል ናብቲ ባንኪ ዘምፅኡዎ ሰነድ ውክልና ትኽክለኛ ምዃኑ ምስ ቋት ሓበሬታ እቲ ኤጀንሲ ብቐጥታ ዘረጋግፁሉ ስርዓት ንምጅማር ዝሕግዝ ከምዝኾነ ካብተ ኤጀንሲ ዝረኸብናዮ ሓበሬታ የረድእ።
Business,ናይ ደቡብ ክልል መንግስቲ ኣብ ቶኪዮ 2020 ኦሎምፒክ ሜዳልያ ንዘርከቡ ኣርባዕተ ኣትሌታትን ኣሰልጠንቲን  ሽልማት ተበርኪቱ። ንሰለሞን ባረጋ 500ሺህ ብር፣ 10  ሺሕ ካሬሜትር  ኣብ ወልቂጤ ከተማ  ንኢንቨስትመንት ቦታ ከምኡውን ናይ ማዕርግ ዕብየት ተዋሂቡዎ፡፡ ንኣትሌት ለሜቻ ግርማ 350 ሺሕ ብር፣ ንአትሌት ለተሰንበት ግደይን ኣትሌት ጉድፍ ጸጋይን ንሕድሕደን 250 ሺሕ ብር ተበርኪቱሎም፡፡ ንአሰልጣኝ ሁሴን ሽቦ፣ አሰልጣኝ ተሸመ ከበደ፣ አሰልጣኝ ሃይሌ እያሱን ኣይተ እሉፍ ይህደጎን 100 ሺሕ ብር ተበርኪቱሎም፡፡ ንኣሰልጣኒ ኮማንደር ቶሌራ ዲንቃን ኢንስፔክተር ኢብርሂም ዳኜን 50 ሺሕ ብር ተበርኪቱሎም፡፡ ብተወሳኺ ንሕድሕዶም ናይ 1ሺህ ካሬ ሜትር  ቦታ ተዋሂቡዎም፡፡
Business,ኢትዮጵያ መበል 12 ዓውደ ርእይ ሌዘርን ጉባኤ ቆርበት ዓለምን ንክተተኣናግድ ተሓሪያ ተባሂሉ። ኣብ ንግዲን ኢንዱስትሪን ሚኒስቴር ዳይሬክተር ቆርበትን ጨርቃ መርቅን ኣይተ ዘሪሁን አበበ፥ ኣብ ዝሓለፉ 10 ዓመታት እቲ ሚኒስቴር ምስ መዳርግቲ ኣካላት ብምትሕብባር ፈሪያት ውሽጢ ዓዲ ዘበረታትዕ መንቅስቓስ ይገብር ብምንባሩ ኢያ ክትሕረ ክኢላ ኢሎም። እቲ ጉባኤ ኣብ ኢትዮጵያ ብምክያዱዓለም ለኸ ዕዳጋ ናብ ኢትዮጵያ ብምእታው ሃፍታትና ንዕዳጋ ንምቕራብ ዝሕግዝ ኢዩ ኢሎም። ካብ 50 ሃገራት ዝተውፃእፅኡ ኣመራርሓ እቲ ዓውዲን ልዕሊ 5 ሺሕ ተሳተፍቲን ኣብቲ ጉባኤ ከምዝሳተፉ ድማ ምዝራቦም ካብቲ ሚኒስቴር ዝረከብናዮ ሓበሬታ የረድእ።
Business,ኣብ 2013 ዓ.ም ንግዲ ወፃኢ ንምምሕያሽ ብዝተሰርሑ ስራሕቲ ለዕሊ 3 ነጥቢ 6 ቢሊየን ዶላር ኣሜሪካ ከምዝተረኸበ ሚኒስቴር ንግዲን ኢንዱስትሪን ኣፍሊጡ። ኣብቲ በጀት ዓመት ንግዲ ወፃኢ ንምጥንኻርን ንግዲ ኣታዊ ብሃገር ውሽጢ ንምትካእን በዝተገበሩ ፃዕሪታት ውፅኢት ከምዝተመዝገበ እቲ ሚኒስቴር ኣፍሊጡ። ዓውዲ ምፍራይ ኢንዱስትሪ ንምጥንኻር ብዝተሰርሐ ስራሕ ኣፍረያይነት ኢንዱስትሪ ብምዕባይ ዝተመዝገበ ውፅኢት ክመፅእ ከምዝኸኣለ ሚኒስቴር ዴኤታ እቲ ሚኒስቴር ኣይተ እሸቴ አስፋው ተዛሪቦም። መሰረተ ልምዓት ፅርየት ብምምሕያሽ ካብ ኣፍሪካ ተወዳዳሪ ዝገብር ስራሕ ምስርሑ እውን ካብቲ ሚኒስቴር ዝረኸብናዮ ሓበሬታ የረድአ። እቲ ሚኒስቴር ኣፈፃፅማ ስራሕቲ 2013 ዓ.ም ምስ ሰራሕተኛታቱ ይግምግም ከምዘሎ ተገሊፁ።
Business,ኮሚሽን ጉምሩክ ኣብ ዝሓለፈ በጀት ዓመት ልዕሊ 112 ቢሊየን ብር ከምዝኣከበ ኣፍሊጡ። እቲ ኣተኣኻኽባ እቶት ውፅኢታዊ ንክኸውን ካብ ዝገበሩ፥ መመሓየሽቲን ሕጊን ስርዓት ኣሰራርሓ፣ ብቴክኖሎጂ ዝተደገፈ ኣሰራርሓ ምትግባርን ካልኦት ስራሕቲ ለውጢን ከምኣብነት ተገሊፆም። ናብ ዝተፈላለዩ ሃገራት ካብ ዝተልኣኸ ቡና፣ ዕንበባ፣ ጫትን ካልኦት ፍሪያታትን ልዕሊ 3 ቢሊየን ዶላር ኣሜሪካ ሸርፊ ወፃኢ ከምዝተረኸበ አውን ተሓቢሩ። ኮንትሮባንድ ወፃኢን ኣታዊን ምኽልካል፣ ዕግበት ተገልገልቲ ምዕባይ፣ ልምዓትን ኣጠቓቕማን ቴክኖሎጂ ሓበሬታ ኣብቲ ዓመት ውፅኢታዊ ስራሕቲ ዝተሰርሐሎም ዓውዲታት ከምዝኾኑ እውን ካብ ሚኒስቴር እቶት ዝረኸብናዮ ሓበሬታ የረድእ።
Business,ኣብ ሓደ መድረኽ ኣብ ኢትዮጵያ ደገፍ ነዘደሊየም ወገናት ዝኸውን ልዕሊ 140  ሺሕ ዶላር ከምዝተኣከበ ኣምባሳደር ኢትዮጵያ ኣብ ኣሜሪካ ኣይተ ፍፁም ኣረጋ ገሊፆም። በዚ ድማ ሓዱሽ ክብረ ወሰን ከምዝተመዝገበ ሓቢሮም። እቲ ድጋፍ ንክርከብ ንዘተሓባበሩ ኣባላት ኮሚቴ፣ መራሕቲ ሃይማኖት፣ መራሕቲ መድረኽን ካልኦት ኣካላትን አመስጊኖም። ኣብ ቀፃሊ ኣብ ዳላስ ዝነብሩ ወገናት ዝገበርዎ ፈለግ ተኸቲሎም ካልኦት ከተማታት ዝተጠናኸረ መርሃ ግብሪ ወፈያ ንኸካይዱ ዘለዎም እምነት ኣብ ማሕበራዊ ሚዲየኦም ኣብ ዘመሓላለፍዎ መልእኽቲ ገሊፆም።
Business,ኣብ ወርሒ ነሓሰ መሸጢ ዋጋ ፍርያት ነዳዲ ብዝነበሮ ከምዝቕፅል ሚኒስቴር ንግድን ኢንዱስትርን ኣፍሊጡ። እቲ ሚኒስቴር ንፋና ብሮድካስቲንግ ኮርፖሬት ኣብ ዝለኣኾ መግለፂ፥ ካብ መሸጢ ዋጋ ነዳዲ ኣውሮፕላን ወፃእ መሸጢ ችርቻሮ ፍሪያት ካልኦት ዓይነታት ነዳዲ ብዝነበሮ ከምዝቕፅል ገሊፁ። ኣብ ዕዳጋ ዓለም ዘሎ ዋጋ ነዳዲ መበገሲ ብምግባር፥ ኣብ ሓምለ 51 ብርን 76 ሳንቲምን ንሊትሮ ዝነበረ መሸጢ ዋጋ ነዳዲ ኣውሮፕላን ናብ ብር 45 ብርን 76 ሳንቲምን ትሕት ንኽብል ከምዝተወሰነ ካብቲ ሚኒስቴር ዝረኸብናዮ ሓበሬታ የረድእ።
Business,ካብ ወፃኢ ዝኣትዉ ፍሪያታት ብናይ ውሽጢ ዓዲ ንምትካእ ዘኽእል መምርሒ መመሓየሺ ቀረፅን ታክስን ዕላዊ ተገይሩ። እቲ መምርሒ ካብ ሚኒስቴር ገንዘብ፣ ሚኒስቴር እቶት፣ ሚኒስቴር ንግዲን ኢንዱስትሪን ከምኡውን ኮሚሽን ጉምሩክ ዝተውፃእፅኡ ላዕለዎት ሰብ ሞያ ብዝተጣየሸ ኮሚቴ ታሪፍ ዝተዳለወ አነትኸውነ፥ ለዕሊ 8 ሺሕ ጥረ ኣቑሑ፣ ሸቀጣትን ናውቲታት ካፒታልን ዘካትት ኢዩ ተባሂሉ። ዓውዲ ምፍራይ ግብርና ብምድጋፍ ካብ ወፃኢ ዝኣትዉ ፍሪያታት ብናይ ውሽጢ ዓዲ ንምትካእ ዘኽእል መምርሒ መመሓየሺ ቀረፅን ታክስን ከምዝኾነ እውን ተገሊፁ። እቲ ፍርያት በዝድለ ፅርየትን መጠንን ዝምረት አንተኾይኑ ካብ ወፃኢ ኣብ ልዕሊ ዝኣቲ ተመሳሳሊ እቶት ልዑል መጠን ታክሲ ምንባር ኣብ ውሽጢ ዓዲ ዝፈሪ ፍሪያት ብዝበለፀ ተወዳዳሪ ንክኸውን ዘኽእል ከምዝኾነ መግላፁ ካብ ሚኒስቴር ገንዘብ ዝረኸብናዮ ሓበሬታ የረደእ።
Business,ሱዳን 1 ሺሕ ሜጋ ዋት ሓይሊ ኤሌክትሪክ ንክትሸጠላ ንኢትዮጵያ ሓቲታ። ፈፃሚ ስራሕ ኮርፖሬት ፕላኒንግ ሓይሊ ኤሌክትሪክ ኢትዮጵያ  ኣይተ ኣንዱዓለም ሲዓ፥ ሱዳን ሓዊሱ ዝተፈላለያ ሃገራት ኣፍሪካ ካብ ኢትዮጵያ ሓይሊ ንምግዛእ ድልየት ከምዘለወን ገሊፆም። ቅድም ክብል ደቡብ ሱዳን፣ ኬንያን ጅቡቲን ካብ ኢትዮጵያ ሓይሊ ንምግዛእ ደልየት ከምዘለወን ብምግላፀን ድርድር ይግበር ከምዘሎ ገሊፆም። ኣብ ቀረባ እዋን ድማ ሱዳን 1 ሺሕ ሜጋ ዋት ሓይሊ ኤሌክትሪክ ንክትሸጠላ ንኢትዮጵያ ሓቲታ ኢሎም። ስለዝኾነ መስ ሰብ ሞያ እታ ሃገር ምዝርራብ ይግበር ከምዘሎ ገሊፆም።
Business,ናይ ሓሶት ደረሰኝ እንትሕተመሎም ዝነበሩ 31 ዘይሕጋዊ ካሽ ሬጂስተር ማሽናት ተታሒዞም። ኣብ 2013 ዓ.ም እቲ ሚኒስቴር ኣብ ዝሓዞም ዘይሕጋዊ ማሽናት ጥራሕ 3 ነጥቢ 2 ቢሊየን በር ዋጋ ዘለዎም ዕዳጋ ዘየለ እናሎ ዕድጊት ከምዝተፈፀመ ተገይሩ ደረሰኝ ብምቑራፅ ንምሕባእ ታክሲን ምጭብርባር ውዒሉ ኢዩ ተባሂሉ። በቶም ማሽናት ተሓቲሞም ዝተወዝዑ ናይ ሓሶት መረዳእታታት ኣብ ዝተወሰኑ ከፈልቲ ግብሪ ኣንኢስካ ንምግላፅ ረብሓ አንትውዕሉ ከምዝነበሩ ምግላፁ ካብ ሚኒስቴር እቶት ዝረከብናዮ ሓበሬታ የረድእ። ኣብ ቦስተንን ኣትላንታን ካብ ዝነብሩ ኢትዮጵያውያንን ትውልደ ኢትዮጵያውያንን ንዓብዪ ግድብ ህዳሰ ዝኸውን ልዕሊ 113 ሺሕ ዶላር ተኣኪቡ። ኣብቲ እዋን ዳያስፖራ ኣብ ከይዲ ድርድር ግድብ ህዳሰን ድጋፍን ኣጠናኺሩ ኣብ ዝቕፅለሉ ብዝምልከት ዘተ ዝተገበረ እንትኸውን፥ እዋናዊ ሃገራዊ ኩነታት ከምኡውን ኣገልግሎት ኤምባሲን ድጋፍ ኢንቨስትመንትን ዝምልከቱ እውን ምድህሳሶም ካብ ኤጀንሲ ዳያስፖራ ዝረኸብናዮ ሓበሬታ የረድእ።
Business,ሚኒስትር ዴኤታ ሚኒስቴር ገንዘብ ዶ / ር እዮብ ተካልኝ ምስ ዋና ኣፈፃሚ ስራሕ ሳፋሪኮም ኣንዋር ሶሳ ተዛቲዮም። ኣብቲ ዘተ ፓርትነርሺፕ ፎር ኢትዮጵያ ሳፋሪኮም ሐዚ ዘለዎ ብርኪ ኩነታትን ንቐፃሊ ኣብ ዝፍፀሙ ስራሕቲን ብዝምልከት ተላዚቦም።
Business,ኢትዮጵያን ስዊዘርላንድን ተደራራቢ ግብሪ ንምትራፍ ዘኽእል ሰነድ ስምምዕነት ከቲመን። ኣብቲ ሰነድ ስምምዕነት ናይ ገንዘብ ሚኒስትር  ኣይተ አህመድ ሺዴን ኣብ በኢትዮጵያ ኣምባሳደር ስዊዘርላንድ ታማራ ሞና ክታሞም ኣንቢረሙሉ። እቲ ስምምዕነት ሰብ ሃፍቲ ስዊዘርላንድ ኣብ ኢትዮጵያ ሃፍቶም ኣብ ስራሕቲ ልምዓት ንከውዕሉ ንምትብባዕን ሰብ ሃፍቲ ኢትዮጵያ ኣብ ዕዳጋ ስዊዘርላንድ ኢኮኖሚያዊ ተሳትፎ ንክህልዎም ዝዓለመ ኢዩ ተባሂሉ። ብተወሳኺ እቶም መራሕቲ ኣመትሕብባር ክልቲአን ሃገራት ብዝበለፀ ምጥንኻር ኣብ ዘኽእል ጉዳይ በምድሃብ ከምዝተላዘቡ ካብቲ ሚኒስቴር ዝረከብናዮ ሓበሬታ የረድእ።
Business,ኢትዮጵያን ጃፓንን ሰነድ ስምምዕነት ድጋፍ 120 ሚሊየን ብር ከቲመን። ኣብቲ ሰነድ ስምምዕነት ሚኒስትር ዴኤታ ሚኒስቴር ገንዘብ ያስሚ ወሃበርቢን ኣምባሳደር ጃፓን ኣብ ኢትዮጵያ ኢቶ ታካኮ ክታሞም ኣንቢረሙሉ።
Business,ካብ ዳያስፖራ ንህዳሰ ግድብ ዝኸውን 70 ሺሕን 380 ዶላር ኣብ 48 ሰዓታት ተኣኪቡ። ኣብ ወፃኢ ዓዲ ዝነብሩ ኢትዮጵያውያን፣ ትውልደ ኢትዮጰያውያንን ፈተውቲ ኢትዮጵያን www.mygerd.com ዝብል ድረ ገጽ ዕላዊ ኮይኑ። እቲ ድረ ገፅ ዕላዊ ካብ ዝተገበረሉ ሰዓት ጀሚሩ ድማ ኣብ ውሽጢ 48 ሰዓታት እቲ ድጋፍ ከምዝተኣከበ ሓይሊ ኤሌክትሪክ ኢትዮጵያ ኣፍሊጡ።
Business,ኣብ 2013 ዓ.ም ካብ ንግዲ ወፃኢ 3 ነጥቢ 62 ቢሊየን ዶላር ኣሜሪካ ከምዝተረኸበ ሚኒስቴር ንግዲን ኢንዱስትሪን ኣፍሊጡ። እቲ ኣታዊ ናብ ኣሜሪካ፣ ኣውሮፓ፣ ጃፓን፣ ስዑዲ ዓረብ፣ ሲንጋፖር፣ እስራኤል ን ቻይናን ካብ ዝተልኣኹ ዝተረኸበ ኢዩ። ብቀንዱ ድማ ካብ ፍሪያት ግብርናን ዓውዲ ማእድን ዝተረኸበ ከምዝኾነ ተገሊፁ።
Business,ቢሮ ኢንተርፕራይዝን ኢንዱስትሪ ልምዓት ክልል ኦሮምያ ን1 ነጥቢ 5 ሚሊየን ዜጋታት ዕድል ስራ ምፍጣሩ ገሊፁ። ምክትል ሓላፊ እቲ ቢሮ አይተ ማትዮስ ሰበቃ  ኣብ ገምጋም ዓመታዊ አፈፃፅማ ስራሕ በጀት 2013 ዓ/ም ከም ዝገለፅዎ፥ ኣብ በጀት ዓመት 2013 ዓ/ም ንሓደ ሚሊየንን 250 ሽሕ ዜጋታት ስራሕ ንምፍጣር ዝተተለመ እንትኸውን ልዕሊ ትልሙ ን1 ነጥቢ 5 ሚሊየን ዜጋታት ዕድል ስራሕ ፈጢሩ እዩ ኢሎም። ብር 1 ነጥቢ 6 ቢሊየን ንስራሕ ዕድል ፈጠርቲ ልቓሕ ዝተውሃበ እንትኸውን እቲ 52 ሚኢታዊ ኣብ ዘፈር ግብርና ከም ዝኾነ ሓቢሮም፡፡
Business,መገዲ ኣየር ኢትዮጵያ ፅርየት ኣወሃህባ ኣገልግሎቱ ንምምሕያሽ ዘኽእል ሰነድ ስምምዕነት ከቲሙ። እቲ ስምምዕነት ኦ ኢ ኤም ሰርቪስ ምስ ዝበሃል ኩባኒያ ኣፍራዪ ናውቲን ኣቕራቢ ኣገለግሎት ፅገናን ኣውሮፕላን ዝተኸተመ እነትኸውን፥ ንብዙሕ ዓማውቲ ከምዝፀንሕ ተገሊፁ። ብመሰረት እቲ ስምምዕነት እቲ ኩባኒያ ንኣውሮፕላናት ኤ350 ኤር ባስ መገዲ ኣየር ኢትዮጵያ መለዋወጢ ኣቑሑ በምቕራብን ኣገልግሎት ፅገናን ብምሃብ ክትትል ክገብር ኢዩ ተባሂሉ።
Business,ልዕሊ 50 ሚሊየን ብር ዝግመቱ ናውቲታት ኮንትሮባንድ ኣብ ዝሓለፈ ሰሙን ተታሒዞም። እቶም ናውቲታት ካብ ሃገር እንትወፁን ናብ ውሽጢ ዓዲ እንትኣትዉን ዝተትሓዙ ከምዝኾኑ ተገሊፁ። ካብ መንጎ እቶም ዝተትሓዙ ናይ ሃገራት ወፃኢ ገንዘብ፣ ወርቂ፣ ዝተፈላለዩ ክዳው#ንቲ፣ ጫማ፣ ምግቢ ተንከፍ፣ መሳርሒታት ኲናት፣ ኤሌክትሮኒክስ፣ መፀባብቒ፣ ስጋራ፣ መድሓኒታትን ወዘተ ከምዝርከብዎም ተገሊፁ። 42 ተሽከርከርቲ ኮንትሮባንድ እንተዘዋውሩ ከምዝተትሓዙ ካብ ሚኒስቴር እቶት ዝረኸብናዮ ሓበሬታ የረድእ።
Business,መገዲ ኣየር ኢትዮጵያ ምስ ቤልጂም መዕርፎ ነፈርቲ ሌጅ ኣብ ኣገልግሎት ፅዕነት ዘለዎ ውዕሊ ንተወሳኺ ዓመታት ኣናዊሑ። እቲ መገዲ ኣየር ንዝቕፅሉ ሓሙሽተ ዓማውቲ ምስቲ መዕርፎ ነፈርቲ ሓቢሩ ንምስራሕ ኢዩ ውዕሉ ኣናዊሑ ዘሎ፡፡ ብምዃኑ መዕርፎ ነፈርቲ ሌጅ ኣብ ሞንጎ ኣፍሪካን ኣውሮፓን መተሓላለፊ ኣገልግሎት ፅዕነት ሎጂስቲክስ ኮይኑ ከምዘገልግል ካብ ኤር ካርጎ ዝረኸብናዮ ሓበሬታ የረድእ፡፡ መገዲ ኣየር ኢትዮጵያ፥ ንዝሓለፉ 15 ዓማውቲ ምስ መዕርፎ ነፈርቲ ሌጅ ብምትሕብባር ኣብ ኣውሮፓ ዕዉት ኣገልግሎት ፅዕነት እናሃበ ምፅሑ ተሓቢሩ፡፡
Business,ሚኒስቴር ንግድን ኢንዱስትሪን ዕድጊት ስሚንቶ ንምቁፅፃር ዝወፅአ መምርሒ ካብ ሎሚ መዓልቲ ጀሚሩ ከምዝተልዓለ ኣፍሊጡ። ብመሰረት እዚ እቲ ከይዲ ዕድጊት ብመርህ ነፃ ዕዳጋ ንክፍፀም ተወሲኑ ኣሎ። ዳይሬክተር ክትትልን ቁፅፅርን ዋጋ ናውቲ ንግዲ እቲ ሚኒስቴር ኣይተ ካሳሁን ሙላት፥ ኣብ ዕድጊት ስሚንቶ ኣድሂቦም ዝለዓሉ ዝነበሩ ቅርታታት ንምፍታሕ እንትበሃል ናብ ናይ ቀደም ኣሰራርሓ ነፃ ዕዳጋ ተመሊስና ኣለና ኢሎም። ብቀንዱ ድማ እዋን ክራማት ባህጊ ስሚንቶ ስለ ዝቕንስ ኣፍረይቲ ኢንዱስትሪታት፣ ኣከፋፈልቲን ቸርቸርቲን ሲሚንቶ ብዘይተጋነነ ዋጋ ንክሸጡ ግደኦም ከምዝገብሩ ኣብ ስምምዕነት ከምዝተበፅሐ ኣዘኻኺሮም። ኣብ ፋብሪካታት ዘሎ  መሸጢ ዋጋ ፍሪያት መስቲ ሚኒስቴር ብምዝርራብ ብተናፀል ንክኸውን ኣብ ስምምዕነት ከምዝተበፅሐ ተገሊፁ። ብሃይለየሱስ መኮንንን ፈትያ ዓብደላን
Business,ኣብ በጀት ዓመት 2013 ካብ ፍሪያታት መኣድን 681 ሚሊየን ዶላር ኣሜሪካ ኣታዊ ከምዝተረኸበ ሚኒስቴር መኣድንን ነዳዲን ኣፍሊጡ። ኣብ ቀፃሊ ዓመት እውን ካብዚ ብዝበለፀ ኣታዊ ንምርካብ ትልሚ ተታሒዙ ይስራሕ ከምዘሎ ካብቲ ሚኒስቴር ዝረኸብናዮ ሓበሬታ የረድእ።
Business,ኢትዮ ቴሌኮም ኣብ 5 ኣዋርሕ 67 ከተማታት ተረባሕቲ ኣገልግሎት 4ጂ ኢንተርኔት መግባር ከምዝተኽኣለ ኣፍሊጡ። ዋና ፈፃሚት ስራሕ ኢትዮ ቴሌኮም ወይዘሪት ፍሬህይወት ታምሩ፥ እቲ ትካል ዲጅታል ኢኮኖሚ ኣብዛ ሃገር ንምህናፅ ስትራቴጂ ብምቕራፅ ይሰርሕ ከምዘሎ ተዛሪበን። ከተማ ደብረታቦርን ጎንደርን ኣገልግሎት 4ጂ ኢንተርኔት ካብ ሎሚ መዓልቲ ጀሚሩ ምጥቃም ከመዝኽእላ አወን ተዛሪበን። ብብርኪ ሃገር 103 ከተማታት ተረባሕቲ ኣገልግሎት 4ጂ ኢንተርኔት ንምግባር ተልሚ ከምዝተትሓዘ ብምግላፅ፥ ክሳብ ሐዚ 67 ከተማታት ተረባሕቲ ከምዝኾና ገሊፀን።
Business,ኢትዮጵያን ጣሊያንን ሰነድ ስምምዕነት ሓገዝ 258 ነጥቢ 8 ሚሊየን ብር ከቲመን። ኣብቲ ሰነድ ስምምዕነት ሚኒስትር ገንዘብ ኣይተ አሕምድ ሺዴን ኣብ ኢትዮጵያ ኣምባሳደር ጣሊያን ኣርቱሮ ሉዚን ክታሞም ኣምቢረሙሉ። ኢኢ ሓገዝ ደቀቕቲ ብደቂ ኣኒስትዮ ዝንቀሳቐሱን ስራሕቲ ንግዲ ንምትብባዕ ዝዓለመ ከምዝኾነ ካብ ምኒስቴር ገንዘብ ዝረኸብንዮ ሓበሬታ የረድእ።
Business,ባንኪ ንግዲ ኢትዮጵያ ኣብ በጀት ዓመት 2013 ዓ.ም ልዕሊ 20 ቢሊየን ብር ከስቢ ከምዝረኸበ ተገሊፁ። ፕሬዚዳንት እቲ ባንኪ ኣይተ ኣቤ ሳኖ፥ ኣፈፃፅማ ስራሕ በጀት ዓመት 2013 ዓ.ም ኣመልኪቶም መግለፂ ሂቦም፡፡ ኣብ መግለፂኦም ድማ ኣብቲ ዝተዛዘመ በጀት ዓመት ልዕሊ 140 ቢሊየን ብር ተቐማጢ ብምትእኽኻብ ሓፈሻዊ ተቐማጢ ገንዘቡ 735 ቢሊየን ብር ምብፅሑ ተገሊፁ፡፡ ሸርፊ ወፃኢ ንምዕባይ ኣብ ዝግበር ፃዕሪ ድማ ልዕሊ 2 ነጥቢ 86 ቢሊየን ዶላር ሸርፊ ወፃኢ ተኣኪቡ፡፡ ኣብቲ በጀት ዓመት ንዝተፈላለዩ ፕሮጀክታት ኢንቨስትመንትን ትካላት ንግዲን 107 ቢሊየን ብር ብመልክዕ ልቓሕን መሸጣ ቦንድን ዘቕረበ እንትኸውን፥ 60 ቢሊየን ብር ካብ ልቓሕ ተመላሲ ከምዝተኣከበ ኣብሪሆም፡፡
Business,ኣብ ወርሒ ሓምለ ዋጋ ችርቻሮ ፍርያት ነዳዲ ኣብ ዘለዎ ከምዝቕፅል ሚኒሰስቴር ንግዲን ኢንዱስትሪን ገሊፁ። እቲ ሚኒስቴር ከምዝገለፆ፥ ካብ ኣውሮፕላን ነዳዲ ወፃእ ዘለዉ ፍርያታት ነዳዲ መሸጢ ዋጋ ችርቻሮ ኣብ ዘለዎ ንኽቕፅል ምውሳኑ ኣፍሊጡ። መሸቲ ዋጋ ናይ ኣውሮፕላን ነዳዲ ዋጋ ነዳዲ ዓለም መሰረት ብምግባር ክስላሕ ከምዝተገበረ ኣገንዚቡ። ብመሰረት እዚ መሸጢ ዋጋ ኣውሮፕላን ነዳዲ፥ ኣብ ኣዲስ ኣበባ እናተሸየጠሉ ካብ ዝነበረ 48 ብርን 22 ሳንቲምን ናብ 51 ብርን 76 ሳንቲም ክብ ንኽብል ከመዝተገበረ ግዜኢ ፀብፂቡ።
Business,ናህሪ ዋጋ ወርሒ ሰነ ምስ ዝሓለፈ ዓመት ተመሳሳሊ እዋን እንትነፃፀር ብ24 ነጥቢ 5 ሚኢታዊ ወሰኽ ኣርእዩ። ኣብ ወርሒ ሰነ ወሰኽ ዋጋ መግቢ ተንከፍ እውን ብ28 ነጥቢ 7 ሚኢታዊ ከምዝወሰኸ ተገሊፁ። ስጋ፣ ዘይቲ ብልዒ፣ ጠስሚ፣ ቅመማቅመም፣ በርበረን ቡናን ኣብዚ ወርሒ ዋጋኡ ብምውሳኹ ናህሪዋጋ ብቕልጡፍ ንክውስኽ ኣስተዋፅኦ ከምዘለዎ ተሓቢሩ። ምግቢ ተንከፍ ኣብ ዘይኮኑ ከፍሊታት ኢንዴክስ ዋገኦም ምስ ዝሓለፈ ዓመት ተመሳሳሊ እዋን እንትነፃፀር ብ19 ሚኢታዊ ወሰኽ ከምዘርኣየ ማዕከላዊ ስታቲስቲክስ ኤጄንሲ ንኢፕድ ኣብ ዝለኣኾ ሓበሬታ ገሊፁ።
Business,“ጊቤ” በዝብል እትፍለጥ መርከብ ኢትዮጵያ ኣብ ሶማሌ ላንድ፣ ወደብ በርበራ ኣገልግሎት ምሃብ ጀሚራ። እታ መርከብ ድሕሪ 20 ዓመታት ንመጀመርታ ጊዘ ኢያ ኣገልግሎት ምሃብ ዝጀመረት እንትትከውን፥ “ገልፍ ኢንዲያ ሰብ ኮንቲነንት” ካብ ዝበሃል ከባቢ 11 ሺሕን 200 ቶን ሽኮርን ሩዝን በምፅዓን ትማሊ ኣብቲ ወዴብ ከምዝበፅሐት ተገሊፁ። ኣብቲ ከባቢ እንትትበፅሕ ኣቀባብላ ከምዝተገበረላ ድማ ግዜኢ ፀብፂቡ። ዋና ኣፈፃሚ ስራሕ እቲ ትካል ኣይተ ሮባ መገርሳ፣ ቆንስላ ጀነራል ኢትዮጵያ ኣብ ሶማሊያ ሰኢድ መሐመድ ጅብሪልን ካልኦት ዘመልከቶም ኣካላትን ኣብቲ ወደብ ብምርካብ ኣቀባብላ ከምዝገበሩላ እውን ተሓቢሩ።
Business,ኢትዮ ቴሌኮም ኣገልግሎት ኢንቴርኔት 4ጂ ኣብ 12 ከተማታታት ብዕሊ ኣጀሚሩ። እቲ ኣገልግሎት ምጅማሩ ንሃገራዊ ዕብየትን ምዕባለን ልዕል ኣበርክቶ ከምዘለዎ ተገሊፁ። ዋና ኣፈፃሚት ስራሕ ኢትዮ ቴሌኮም ፍሬህይወት ታምሩ፥ ኣብ ዝሓለፉ ሓሙሽተ ኣዋርሕ ጥራሕ ኣብ 65 ከተማታት ኣገልግሎት 4ጂ ብምጅማር ሚሊየናት ተረባሕቲ ምግባር ከምዝተኽኣለ ተዛሪበን። እቲ ሓዱሽ ኣገልግሎት ኣብ ከተማታት ሃዋሳ፣ ሻሸመኔ፣ ይርጋአለም፣ ኣለታወንዶ ዲላ፣ ኣርሲ ነገሌ፣ ቡሌሆራ፣ ያቤሎ፣ ሞያሌን ሻኪሶን ተበፃሒ ከምዝገብር ሓቢረን። 925 ሺሕ ዓማዊል ተረባሕቲ እቲ ኣገልግሎት ከምዝኾኑ እወን ተዛሪበነ ክበል ደሬቴድ ፀብፂቡ።
Business,ኣፍራዪ ፀባን ውፅኢት ፀባን ዝኾነ ኩባንያ ባላድና ኳታር ኣብ ዓውዲ ኢንቨስትመንት ኢትዮጵያ ምውፋር ከምዝደሊ ገሊፁ። እቲ ኩባኒያ ኣብ ምፍራይ እንስሳት፣ መፍራይ ፀባን ውፅኢት ፀባን፣ ከይዲን ኣጠቓቕማ ዘመናዊ ቴክኖሎጂን ኣተዓሻሽጋ ፍሪያት ኣብ ዝሓፀረ ግዘ ዘመዝገቦ ውፅኢት ዲፕሎማሰኛታት ኤምባሲ ኢትዮጵያ ኣብ ኳታር ተዓዚቦም። እቲ ትካል ኣብዚ ሐዚ እዋን ኢትዮጵያ ሓዊሱ ኣብ ዝተፈላለያ ሃገራት ኣብ ኢንቨስትመንት ናይ ምውፋር ባህጊ ከምዘለዎ ገሊፁ። ኩባንያ ባላድና ኣብ ኳታር ኣብ ልዕሊ 2 ነጥቢ 6 ሚሊየን ሄክታር መሬት ኣብ መርባሕ እንስሳትን ምፍራይ ፀባን ውፅኢት ፀባን ዝተዋፈረ ከምዝኾነ ካብ ቤት ፅሕፈት ኣቐባሊ ቃል ሚኒስቴር ጉዳያት ወፃኢ ዝረኸብናዮ ሓበሬታ የረደእ።
Business,ብቐዳማይ ሚኒስትር ኣቢይ ኣሕመድ እምነ ኩርናዕ ዝተነበረሉ ዓለም ለኸ መዕርፎ ነፈርቲ ሚዛን ኣማን ህንፀቱ ብዕሊ ተጀሚሩ። እቲ መዕርፎ ነፈርቲ ብ925 ሚሊየን ብር ዝህነፅ እንትኸውን፥ ኣብ ውሽጢ ክልተ ዓመትን ፈረቓን ክዛዘም ኢዩ ዝብል ትፅቢት ኣሎ። 10 ሰነ 2013 ዓ.ም ብቐዳማይ ሚኒስትር ኣቢይ እምነ ኩርናዕ ምስተቐመጠ ኣብ ውሽጢ ክልተ ሰሙናት ሀንፀቱ ብዕሊ ከምዝተጀመረ ተገሊፁ።
Business,ሚኒስትር ማዕድንን ነዳዲን ኢንጂነር ታከለ ኡማ  ምስ ኣፍረይቲ እምነ በረድ ተዛቲዮም። ኢንጅነር ታከለ ኡማ፥ ሃፍቲ መኣድን ኢትዮጵያ ብብዙሕ መገዲ ዝግለፅ ከምዝኾነ ተዛሪቦም። ብዙሕ መልክዕ ዘለዎ ሃፍቲ መኣድን ኢትዮጵያ ብኣግባቡ ምጥቃም ድማ ካብ ዜጋታት ትፅቢት ዝግበር ተግባር ከምዝኾነ ገሊፆም። ኣፍረይቲ እምነ በረድ ብግደኦም፥ ምስ መሰረተ ልምዓትን ቨቭታን ብምትሕሓዝ ሖታር ኣልዒሎም። እቲ ቤትዕዮ ድማ መፍርሒ ከምዘናዲ ምግላፁ ኢንጅነር ታከለ ኣብ ትዊተር ገፆም ፅሒፎም።
Business,መገዲ ኣየር ኢትዮጵያ ኣብ 2020 ዓማዊል ብምጉዕዓዝ ቀዳማይ ደረጃ ከምዝሓዘ ማሕበር መገዲ ኣየር ኣፍሪካ ዕላዊ ገይሩ፡፡ እቲ ማሕበር መገዲ ኣየራት ኣብ ዓመታዊ ኣገልግሎት ፅዕነተን ኣመልኪቱ ብዝህቦ ደረጃ ኢዩ እቲ መገዲ ኣየር ቀዳማይ ደረጃ ሒዙ ዘሎ፡፡ ስለዝኾነ ድማ 500 ሺሕ ቶን ፅዕነት ብምጉዕዓዝ ቀዳማይ ምዃኑ ካብቲ መገዲ ኣየር ዝረኸብናዮ ሓበሬታ የረድእ፡፡
Business,ኣብ ካናዳ ንዓብዪ ግድብ ህዳሰ ዝኸውን ልዕሊ 376 ሽሕ ዶላር እቶት ከምዝተኣከበ ኤምባሲ ኢትዮጵያ ኣብ ካናዳ ገሊፁ። ኣብታ ሃገር ፍልይቲ መልእኽተኛ ኢትዮጵያን በዓልቲ ሙሉእ ስልጣን ኣምባሳደርን ናሲሲ ጫሊ፥ ኣብ ካናዳ ዝነብሩ ኢትዮጵያውያንን ትውልደ ኢትዮጵያውያንን ንህንፀት ህዳሰ ግድብ ግንባታ ዝገብርዎ ዘለዉ ተኸታታሊ እቶት አመስጊነን። ኣዚ ዓመት ንዓብዪ ግድብ ህዳሰ ዝኸውን ልዕሊ 376 ሽሕ ዶላር እቶት ከምዝተኣከበ ድማ ገሊፀን።
Business,ቀዋሚ ኮሚቴ ጉዳያት እቶት በጀትን ፋይናንስን ባይቶ ወከልቲ ህዝቢ ኣብ ትልሚ ዓመተ 2014 ንናህሪ ዋጋ ትኹረት ንክወሃብ ሓቲቱ። እቲ ኮሚቴ ምስ ኣረዳእቲ ሚኒስቴር ገንዘብ ኣብ ዘካየዶ መድረኽ ዘተ ኢዩ ነዚ ዝበለ። ብተወሳኺ ኣበቲ ሓዱሽ በጀት ክካተቱ ኣለዎም ዝበሎም ካልኦት ጉዳያት ብዝምልከት ብዕምቆት ተዛቲዩ። ካብ ሚኒስቴር ገንዘብ ዝመፅኡ ኣየተ ተፈሪ መኮንን፥ ናህሪ ዋጋ ንምቐናስ ናይ ነዊሕን ማእኸላይን ትልሚ መፍትሒታት ከምዝተዳለዉ ተዛሪቦም። መንግስቲ ድልየትን ኣቕርቦትን ንምምጥጣን ዓሊሙ ስርዓት ዕዳጋ ምዕሩይ ንምግባር ዘኽእሉ ስራሕቲ ይሰርሕ ኣሎ ኢኦም። በጀት ክልላት ኣብ ዝሓለፉ 10 ኣዋርሕ ብሓፈሻ 22 ቢሊየን ብር ናይ ሓባር ኣታዊ ከምዝረኸቡ ገሊፆም።
Business,መገዲ ኣየር ኢትዮጵያ ኣቋፁዎ ዝነበረ ናብ ኣስመራ ዝግበር በረራ ከምዝጀመረ ኣፍሊጡ። እቲ መገዲ ኣየር ካብ ሎሚ መዓልቲ ኣገልግሎት በረራ ምጅማሩ፥ ካብቲ መገዲ ኣየር ዝረኸብናዮ ሓበሬታ የረድእ፡፡
Business,ኮሚሽን ኢንቨስትመንት ኢትዮጵያን ጂ ኣይ ዜድ ጀርመንን ሰነድ ስምምዕነት ፕሮጀክት ከቲሞም። እቲ ስምምዕነት፥ ኣብ ከባቢ ሴክተራት ኣፍረይቲ ኢንዱስትሪታት ከባቢ ስራሕን ናብራን ንምምሕያሽን ዕድል ስራሕ ክብ ንምባልን ዝዓለመ ኢዩ ተባሂሉ። ብመሰረት እዚ ኮሚሽነር ኮሚሽን ኢንቨስትመንት ለሊሴ ነሜን ማናጀር ጂ ኣይ ዜድ ጀርመን ኣብ ኢትዮጵያ ኣና ዋልድማንን ክታሞም ከምዘንበርሉ ካብቲ ኮሚሽን ዝረከብናዮ ሓበሬታ የረድእ።
Business,ባንኪ ልምዓት ደቀቕቲ፣ ኣናእሽተይን ማእኸለዎትን ኢንተርፕራይዛት ንምጥያሽ ዘድሃበ መድረኽ ዘተ ዳህሳስ መፅናዕቲ ተሳሊጡ። ኤጀንሲ ፈጠራ ዕድል ስራሕን ውሕስና ምግቢን ፌዴራል ፀገም ፋይናንስ ደቀቕቲ፣ ኣናእሽተይን ማእኸለዎትን ኢንተርፕራይዛት ንምፍታሕን ባንኪ ልምዓት ደቀቕቲ፣ ኣናእሽተይን ማእኸለዎትን ኢንተርፕራይዛት ንምጥያሽን ብዝብል ዘፅነዖ ዳህሳስ መፅናዕቲ እንትኸውን፥ ፈፀምቲ እቲ ዓውዲን መዳርግቲ ኣካላትን ኣብ ዝተረኸቡሉ ሎሚ መዓልቲ ልዝብ ተኻይዱ። ኣብ መኽፈቲ እተዲ መድረኽ መደረ ዘስምዑ ዋና ዳይሬክተር እቲ ኤጀንሲ ኣይተ ገብረ መስቀል ጫላ፥ ደቀቕቲን ኣናእሽተይን ኢንተርፕራይዛት ኣብ ኢኮኖሚ ኢትዮጵያ ወሳኒ ግደ ከምዘለዎም ስለዝተኣመነ ኣብ ዝሓለፉ ዓማውቲ እቲ ዓውዲ ንምልማዕ ልዑል ትኹረት ብመሃብ ስትራቴጂን ፖሊሲን ተሓንፂፁ ተግባራዊ እናተገበረ ምፅንሑ ገሊፆም።
Business,ኢትዮ ቴሌኮም ኣገልግሎት ኣድቫንስድ 4ጂ ኤል.ቲ.ኢ ኣብ ሪጅን ደቡብ ምዕራብ ኣጀሚሩ። ዋና ፈፃሚት ስራሕ ኢትዮ ቴሌኮም ወይዘሮ ፍሬህይወት ታምሩ ናብ ፋና ብሮድካስቲንግ ኮርፖሬት ኣብ ዝለኣኸኦ ሓበሬታ፥ በቲ ኣገልግሎት ከተማታት ጅማ፣ ኣጋሮ፣ በደሌ፣ ቦንጋ፣ ኮይሻ፣ መቱ፣ ሚዛንን ቴፒን ተረባሕቲ ክኾና ኢየን፡፡ ኢትዮ ቴሌኮም ኣብ ሪጅን ደቡብ ምዕራብ ዝወሃብ ዘበናዊ ኣገልግሎት ኤል.ኢ.ቲ ኣብ ከተማ ጅማ መርሃ ግብሪ ምረቓ እናካየደ ይርከብ፡፡ ኣብቲ መርሃ ግብሪ ምረቓ ዝተረኸባ ዋና ፈፃሚት ስራሕ ኢትዮ ቴሌኮም ብዛዕባ ቴሌብር ኣመልኪተን ንተሳተፍቲ ገለፃ ዝገበራ እንትኾና፥ ሕብረተሰብ ቴሌብር ብምጥቃም ዕለታዊ ምንቅስቓሱ ንኸቃልል ፀዊዐን፡፡
Business,ብ ዝሓለፉ 11 ኣዋርሕ ልዕሊ 259 ቢሊየን ብር ከምዝተኣከበ ሚኒስቴር እቶት ገሊፁ። ሚኒስትር እቶት ኣይተ ላቀ ኣያሌው፥ እቲ እቶት ካብ 1 ሓምለ 2013 ዓ.ም ኢዩ ጀሚሩ ኢሎም።
Business,ኢትዮጵያን ቱርክን ብዓውዲ ትራንስፖርት ብምትሕብባር ንምስራሕ ዘኽእል ሰነድ ስምምዕነት ከቲመን። ሚኒስተር ትራንስፖርት ወይዘሮ ዳግማዊት ሞገስ ምስ ሚኒስትር ትራንስፖርትን መሰረተ ልምዓትን ቱርኪ ኣዲል ካራይስማይሎግሉ ኣብቲ ሰነድ ስምምዕነት ክታመን ከምዘንበራ ኣብ ማሕበራዊ ሚዲያ ቲዊተር ገፀን ፅሒፈን። ብመሰረት እቲ ስምምዕነት እተን ሃገራት ኣብ ዓውዲ ትራንስፖርት ብምትሕብባር ክሰርሓ ኢየን። ብተወሳኺ ኣብ ህንፀት ዓቕሚን ዓውዲ ትራንስፖርቲን ልውውጥ ልምዲ ከምዝገብራ ተገሊፁ።
Business,ሚኒስቴር እቶት ምስ ዝተፈላለዩ ውልቀ ባንኪታት ስርዓት ኢ ፔይመንትን ኢ ታክስን ንምዝርጋሕ ዘኽእል ስምምዕነት ሎሚ መዓልቲ ኣብ ሆቴል ስካይላይት ከቲሙ። እቲ ሰርዓት ከፈልቲ ግብሪ ናብ ባንኪ ምኻድ እንተይኣድለዮም ኣብ ዘለውዎ ቦታ ብምዃን ከፍሊቶም ንክፍፅሙ ዝሕግዝ ከምዝኾነ ተገሊፁ። ብተወሳኺ ኣታዊኦምን ወፃኢኦምን በቲ ኣሰራርሓ ብምጥቃም ንትካል ኣካቢ ግብሪ ዘፍልጥሉ መገዲ ኢዩ ተባሂሉ። ብሄራዊ ኣገልግሎት መረዳእታን ድሕንነትን ሓዊሱ ንግድ ባንክ፣ ዳሽን፣ ኣዋሽ ፣ ህብረትን ብርሃን ባንከን ምስ ኒስቴር እቶት ስነ ስርዓት ፊርማ ዝፈፀሙ ትካላት  ኢዮም።
Business,ቀዳማይ ሚኒስትር ኣቢይ ኣሕመድን ፕሬዚደንት ኬኒያ ኡሁሩ ኬንያታን ኣብ ዝተረኸቡሉ ኣብ ኢትዮጵያ ሓዱሽ ምስ ዝዋፈር ኩባኒያ ቴሌኮም ወግዓዊ ስነ ስርዓት ምንባር ክታም ተኻይዱ። እቲ ስምምዕነት ኣወሃህባ ፍቓድ ስራሕ ኢዩ። ቀዳማይ ሚኒስትር ኣቢይ ኣሕመድ፥ ሓዱሽ ኣገልግሎት ቴሌኮም ዝህብ ኩባኒያ ናብ ኢትዮጵያ ምእታዉ ብኹለመዳይ ምልዕዓል ዝፈጥር ኢዩ ኢሎም። ኣብቲ ዓውዲ ዝፍጠር ውድድር ናይ ኢትዮጵያ ዲጂታላይዜሽን ኣብ ምቅልጣፍ ኣብ ዓውዲታት ግብርና ፣ ትምህርቲ ፣ ጥዕና፣ ፋይናንስ ፣ ትራንስፖርትን ወዘተ ልዑል ዕድል ዝፈጥር ኢዩ ኢሎም።
Business,ፋውንዴሽን ማስተር ካርድን ማእኸል ምክልኻልን ምቁፅፃርን ሕምማት ኣፍሪካ (ሲዲሲ) ህይወት ኣብ ፀገም ዝርከቡ ኣፍሪካውያን ዘመሓይሽ ስምምዕነት 1 ነጥቢ 3 ቢሊየን ዶላር ተፈሪሞም። እቲ ስምምዕነት ብሚሊየናት ዝቑፀሩ ኣፍሪካውያን ናብረኦም ንምምሕያሽን ዝተጎድአ ኢኮኖሚ እታ ኣህጉር ብቕልጡፍ ካብ ፀገም ንክናገፍን ዘኽእል ኢዩ ተባሂሉ፡፡ ኣብ ዝቕፅሉ ሰለስተ ዓማውቲ ዝትግበር ስምምዕነት ምትሕብባር ከምዝኾነ፥ ፋውንዴሽን ማስተር ካርድ ንፋና ብሮድካስቲንግ ኮርፖሬት ኣብ ዝለኣኾ ሓበሬታ ኣፍሊጡ፡፡ ዝተጎድአ ኢኮኖሚ እታ ኣህጉር ኣፍሪካ ብቕልጡፍ ካብ ፀገም ንኽወፅ ዝዓለመን ኣብ ዓውዲ ጥዕና ዝርከቡ መናእሰይ ኣፍሪካ ሓደሽቲ ዕድላት ስራሕ ዝፈጥርን ስምምዕነት ከምዝኾነ ዋና ፈፃሚት ስራሕ እቲ ፋውንዴሽን ሪታ ሮይ ገሊፀን፡፡
Business,ኣብ ኢትዮጵያ ብዛዕባ ዘለዉ ኣማራፅታት ኢንቨስትመንት  ንጉጅለ ልኡኽ ኩባኒያ ቦይንግ መብርሂ ተዋሂቡ። እቲ ጉጅለ ልኡኽ ሎሚ መዓልቲ ምስ ኮምሽነር ኢንቨስትመንት ኢትዮጵያ ለሊሴ ነሜ ተዛቲዩ። ኣብቲ መድረኽ ዘተ ኣብ ኢትዮጵያ ብዛዕባ ዘለዉ ኣማራፅታት ኢንቨስትመንት መብርሂ ከምዝተውሃበ ካብ ፌስቡክ እቲ ኮሚሽን ዝረኸብናዮ ሓበሬታ የረድእ።
Business,ቁፅሪ ሓደ ፋብሪካ ሽኮር ጣና በለስ ሎሚ መዓልቲ ክምረቕ ኢዩ። እቲ ፋብሪካ 2 ሚለየንን 372 ሺሕን ቶን ሽኮር ናይ ምፍራይ ዓቕሚ ከምዘለዎ ተገሊፁ። ኣብዚ ሐዚ እዋን ብሓፈሻ  13 ሺሕን 667 ሄክታር ብቃንጫ ሽኮር ዝለምዐ መሬት ዘለዎ ኢዩ ተባሂሉ።
Business,ኣብ ወርሒ ሰነ መሸጢ ዋጋ ፍርያት ነዳዲ ብዝነበሮ ከምዝቕፅል ሚኒስቴር ንግድን ኢንዱስትርን ኣፍሊጡ። እቲ ሚኒስቴር ንፋና ብሮድካስቲንግ ኮርፖሬት ኣብ ዝለኣኾ መግለፂ፥ ካብ መሸጢ ዋጋ ነዳዲ ኣውሮፕላን ወፃእ መሸጢ ችርቻሮ ፍሪያት ካልኦት ዓይነታት ነዳዲ ብዝነበሮ ከምዝቕፅል ገሊፁ። ኣብ ዕዳጋ ዓለም ዘሎ ዋጋ ነዳዲ መበገሲ ብምግባር፥ ተሰሊሑ ዝተረኸበ 11 ሳንቲም ብምውሳኽ  ኣብ ወርሒ ግንቦት 43 ብርን 82 ሳንቲምን ንሊትሮ ዝነበረ መሸጢ ዋጋ ነዳዲ ኣውሮፕላን ናብ ብር 48 ብርን 22 ሳንቲምን ክብ ንኽብል ከምዝተወሰነ ካብቲ ሚኒስቴር ዝረኸብናዮ ሓበሬታ የረድእ።
Business,ሚኒስቴር መዓድንን ነዳዲን ኣብ ዝሓለፉ 10 ኣዋርሕ ካብ 6 ሺሕን 785 መዓድን ወርቂ ልዕሊ 505 ሚሊየን ዶላር ኣታዊ ክርከብ ከምዝኸኣለ ኣፍሊጡ። ኣብ ባይቶ ወከልቲ ህዝቢ ቀዋሚ ኮሚቴ ጉዳያት ሃፍቲ ተፈጥሮ፣ መስኖን ኢነርጂን፥ ፀብፃብ ኣፈፃፅማ 10 ኣዋርሕ ሚኒስቴር መዓድንን ነዳዲን ኣብ ከተማ ኣዳማ ገምጊሙ። እቲ ሚኒስቴር ቤት ዕዮ ኣብ ዝሓለፉ 10 ዓማውቲ ብብርኪ ሃገር ምምሕያሽ ኢኮኖሚ ካብ ሞንጎ ዝተገበረሎም ሓደ ስለዝኾነ፥ ካብ ዝነበሮ ብዝበለፀ ንምልዋጥን ኣብ ውሽጢ ምምሕያሽ ኢኮኖም ብዝተቐመጠ መሰረት ዕዉት ንምግባር ብቑዕን ተወዳዳሪን ሓይሊ ሰብ ናይ ምድላው ስራሕ ከምዝተሳለጠ ኣፍሊጡ።
Business,መበል ሻድሻይ ሃገራዊ መርሃ ግብሪ ኢንተርፕራይዛት ትካላት ደቀቕቲን ኣናእሽቱን(ደኣንት) ይካየድ ኣሎ። ኣብቲ መድረኽ ምክትል ቀዳማይ ሚኒስትርን ሚኒስትር ጉዳያት ወፃኢን ፌዴሪኢ ኣይተ ደመቀ መኮነን ይሳተፉ ኣለዉ። ኣብ ኣገልግሎት ሓደ ማእኸል ዝሓሸ ስራሕ ዝሰርሑ ትካላትን ሰብ ሞያን፣ ዝሓሹ ኢንተርፕራይዛት፣ ዝሓሸ ኣፈፃፅማ ኣቕርቦት ፋይናነስ ዝነበሮም ኣናእሽቱ ትካላት፣ ናብ ማእኸላይ በርኪ ኢንዱስትሪ ዝተሸጋገሩ ኢንተርፕራይዛትን ትካላት ቴክኒክን ሙያን ኣፍልጦ ተዋሂቡዎም። ብመሰረት እዚ 80 ኢንተርፕራይዛት፣ 3 ትካላት ቴክኒክን ሙያን፣ ሰለስተ ደገፍ ፋይናንስ ዝገበሩ ትካላት ኣፍልጦ ተዋሂቡዎም ኣሎ። ኣብ ዝሓለፉ ኣዋርሕ ን1 ነጥቢ 4 ሚሊየን ዜጋታት ዕድል ስራሕ ንምፍጣር ዝተትሓዘ ትልሚ ክሳብ ሐዚ ን1 ነጥቢ 5 ሚሊየን ዜጋታት ዕድል ስራሕ ምፍጣር ከምዝተኽኣለ ተገሊፁ።
Business,ቤት ምኽሪ ኣማኻሪ ፖሊሲ ፈጠራ ዕድል ስራሕ ኣብ ሰለስተ ዓውዲታት ዘፅንዖም መፅናዕቲታት ንዘተ ምኽረ ሓሳብ ኣቕሪቡ። እቲ ቤት ምኽሪ ካብ ዝተፈላለዩ ዓውዲታት፣ ትካላት ምርምርን መፅናዕቲን ምሁራት ዓውዲ ውልቀ ዘካተተ እንትኸውን፥ ፖሊሲታት ንፈጠራ ዕድል ስራሕ ምቹዋት ንክኾኑን ትልሚታት ኣብ መፅናዕቲን ምርምርን ዝተደረኹ ንክኾኑን ዘኽእሉ እታዎታት ዝህብ ኢዩ ተባሂሉ። ኣብቲ መድረኽ ኮሚሽነር ኮሚሽን ፈጠራ ዕድል ስራሕ ኣይተ ንጉሱ ጥላሁን፥ ኣብዚ ዓመት ከም ሃገር ዕድላት ስራሕ ንምፍጣር ኣብ ዝግበር ምርብራብ ቁልፊ ማሕንቓት ፖሊስን ስትራቴጂን ንምፍታሕ ዘኽእሉ መፅናዕቲታት ምስራሕ ብፍላይ ፖሊሲታት ስራሕ ተኮር ምግባር ኣማራፂ ከምዝኾነ ምግላፆም ካብቲ ኮሚሽን ዝረኸብናዮ ሓበሬታ የረድእ።
Business,ፕሮጀክት ልምዓት ስኳር በለስ ቁፅሪ ሓደ ፍሪያት ፈተነ ብዕዉት ኩነታት ከምዝጀመረ ኣፍሊጡ። ኣብ ቀረባ እዋን ብዕሊ ከምዝምረቕ እውን ተገሊፁ። እቲ ፋብሪካ ብሙሉእ ዓቕሙ ናብ ስራሕ እንትኣቱ ኣብ ዓመት ልዕሊ 2 ሚሊየን ኩንታል ስኳር ከፍሪ ይኽእል ኢዩ ዝበል ትፅቢት ኣሎ ከብል ኢቢሲ ፀብፂቡ።
Business,ዓለም ለኸ ፈንድ ልምዓት (ኢፋድ)ን ሕብረት ኣውሮፓን ኣብ ኢትዮጵያ ዝርከባ ትካላት ገንዘብ ገፀር ንምሓጋዝ ዝውዕል 26 ነጥቢ 5 ሚሊየን ዩሮ ሓገዝ ክገብሩ ኢዮም። እቲ ሓገዝ ብባንኪ ልምዓት ኢትዮጵያ ኣቢሉ ናብተን ትካላት ገንዘብ ዝበፅሕ እንትኸውን፥ እቲ 13 ነጥቢ 8 ሚሊየን ዩሮ ዓለም ለኸ ፈንድ ልምዓት፤ ዝተረፈ ድማ ካብ ሕብረት ኣውሮፓ ዝርከብ ኢዩ፡፡ ኮቪድ-19 ኣብ ዓውዲ ሕርሻ ዘሕደሮ ፅዕንቶ ንምፍታሕን፤ ኣብ ገፀር ክፋል ኢትዮጵያ ዝርከባ ትካላት ገንዘብ ንምሕጋዝ ከምኡ እውን ፈጠራ ዕድል ስራሕ ንምብርትታዕ ዝውዕል ሓገዝ ከምዝኾነ ተገሊፁ፡፡ እቲ ዝርከብ ሓገዝ ኣብ ገፀር ዝርከባ ትሑታትን ማእኸለዎትን ትካላት ገንዘብ፣ ሕብረት ስራሕ ማሕራትን ሓረስቶትን ተረባሕቲ ዝገብር ኢዩ ተባሂሉ፡፡
Business,መገዲ ኣየር ኢትዮጵያ ኣብ ጋና ዝተኻየደ መበል 15 ውድድር ቢዝነስ ኣፍሪካ ተሸላሚ ወርቂ ኮይኑ። እቲ መገዲ ኣየር ሃገራት ኣፍሪካ ኣብ ምትእስሳር ንዘበርከቶ ዕዙዝ ኣስተዋፅኦ ተሸላሚ ከምዝገበሮ ተሓቢሩ፡፡ መንገዲ ኣየር ኢትዮጵያ ኣብ ሃገራት ኣፍሪካ ብዓውዲ ኣቪየሽን መሪሕ ኮይኑ ብምግልጋሉ ኣብ ኢኮኖሚ ጋና እውን ኣወንታዊ ፅዕንቶ ኣንቢሩ ኢዩ ተባሂሉ፡፡ ከም ፀብፃብ ኣቪየሽን ጋና፥ መበል 15 ውድድር ቢዝነስ ጋና ኣህጉራዊ ውድድር፤ ምስ ምትግባር ናፃ ናይ ንግዲ ቀጠና ስዒቡ ብምክያዱ ዞባዊ ምትሕብባር ኣስተዋፅኦ ኣብ ዝገበሩ ኩባኒያታት ትኹረት ከምዝገበረ ኢዩ፡፡
Business,ሓዳሽ ማእኸል ኢንፎርሜሽን ቴክኖሎጂ ኢትዮጵያ ንዳህስስ” ብዝብል መሪሕ ሓሳብ ላዕለዎት ሓለፍቲ ስራሕ መንግስቲን ሰብ ሃፍቲ ኣሜሪካን ዝተሳተፍሉ “ቨርቺዋል” ዘተ ተኻይዱ። ኣብቲ መድረኽ ዲጂታል ኢኮኖሚ ኢትዮጵያ ንምህናፅ ዝስርሑ ዘለዉ ስራሕቲ ብዝምልከቶም ኣካላት ቀሪቡ። ኣምባሳደር ኢትዮጵያ ኣብ ኣሜሪካ ኣይተ ፍፁም ኣረጋ፥ መንግስቲ ምቹው ከባቢ ንግዲ ንምፍጣርን ሰብ ሃፍቲ ወፃኢ ንምስሓብን ዝተፈላለዩ መመሓየሽታት ሕጊ ይገብር ኣሎ ኢሎም። ብዓውዲ ውልቀ ዝምራሕ ኢኮኖሚ ንምህናፅ እውን መመሓየሺ ሕጊ ንግዲ ከምዝተገበረን ኣዋጅ ኢንቨስትመንት ከምዝወፅአን ተዛሪቦም። ሚኒስትር ዲኤታ ኢኖቬሽንን ቴክኖሎጂን ዶክተር ኣሕመዲን መሐመድ፥ ኢትዮጵያ ዲጂታል ኢኮኖሚ ንምህናፅ ዘኽእላ መመሓየሽቲ እቲ ዓውዲ ብምግባር መሰረት ዲጂታል እናንበረት ከምዝኾነት ገሊፆም።
Business,በዓል መዚ ስቪል ኣቬሽን ኢትዮጵያ ሽፋን ክልል በረራ ኣየር ኢትዮጵያ 97 ሚኢታዊ ከምዝበፅሐ ገሊፁ። ዝተፈላለዩ ዘመናዊ ቴክኖሎጂታት መጥቃማ ንምሕላው ድሕንነት ትራንስፖርት ኣየር ናይ ገዛእ ውእሱ ግደ ይገበር ከምዘሎ እውን ሓቢሩ። እቲ በዓል መዚ  ትራፊክ ክልል በረራ ኣየር ኢትዮጵያ ካብ ምቁፅፃር ብተወሳኺ ናይ ካልኦት ጎረባብቲ ሃገራት ይቆፃፀር ከምዘሎ እውን ተገሊፁ ክብል ኢፕድ ፀብፂቡ።
Business,መበል ካልኣይ ዙር ፕሮጀከት ልምዓት ኢንተርኘረነርሺኘ ደቂ ኣኒስቲዮ ካልኣይ ምዕራፍ ዕላዊ ኮይኑ። ኣብቲ መድረኽ ፕሬዚዳንት ፌዴሪኢ ሳይለወረቅ ዘውዴ ሓዊሱ ካልኦት ሓለፍቲ ስራሕ መንገስቲ ተረኺቦም። እቲ ፕሮጀከት ንዝሓለፉ ሸውዓተ ዓማውቲ ሓሳብ እናለወን በሰንኪ ሕፅረት ፋይናንስ ናብ ስራሕ ዘይኣተዋ ደቂ ኣኒስቲዮ ብምድጋፍ ናብ መሃዝቲ ስራሕ ንክሸጋገራ አንትስራሕ መፅንሑ ይዝከር። ብኣሽሓት ዝቑፀራ ደቂ ኣኒስቲዮ ካብ ገዛእርእሰን ብተወሳኺ ንብዙሓት ሰባት ዕድል ስራሕ ንምፍጣር ከምዘኽኣለ እውን ኢቢሲ ፀብፂቡ።
Business,ኮርፖሬሽን ልምዓት ፓርኪታት ኢንዱስትሪ ወረቐት ኣልባ ኣገልግሎት ዲጂታል ተግባራዊ ምግባር ከምዝጀመረ ኣፍሊጡ። እቲ ወረቐት ኣልባ ኣገልግሎት ዲጂታል ንምምሕዳር ዕድጊት ንብረትን ሓይሊ ሰብን  ከምዝሕግዝ ተገሊፁ። ስለዝኾነ እቲ ፕሮጀክት ተዛዚሙ ሎሚ መዓልቲ ከምዝተመረቐ ኢቢሲ ፀብፂቡ።
Business,ፕሮጀክት መስፍሕፋሒ መቆፃፀሪ ትራፊክ መዕርፎ ነፈርቲ ቦሌ ተመሪቑ። እቲ ህንፀት ቅድሚ 6 ኣዋርሕ ብኩባኒያ ሲሲሲ ዝተጀመረ እንትኸውን፥ ኣስታት 48 ሚሊየን ብር ወፃኢ ተግይርሉ ኣሎ። እቲ መቆፃፀሪ ትራፊክ ነፈርቲ ምምራቑ ኣገልግሎት ትራንስፖርት ኣየር ኣብ ምስላጥ ዝህልዎ ግደ ልዑል ኢዩ ከምዝተብሃለ ሚኒስትር ዴኤታ ሚኒስቴር ትራንስፖርት ኣይተ ካሳሁን ጎፌ ኣብ ማሕበራዊ ሚዲያ ፌስ ቡክ ገፅ ፅሒሖም።
Business,እቶት ዕዳጋ ኢትዮጵያ ኣብ ዝሓለፉ 10 ኣዋርሕ 36 ነጥቢ 5 ቢሊየን ብር ዝዋግኦም ፍሪያታት ከምዘሻየጠ ኣፍሊጡ። ካብ መንጎ እቲ ዝተሻየጠ ፍሪያታት፥ ቡና 35 ሚኢታዊ፣ ሰሊጥ 32 ሚኢታዊ፣ ዓይኒ ዓተር 14 ሚኢታዊ ብፅሒት ከምዘለዎም ተሓቢሩ። ፍሪያታት መኣድን ኢትዮጵያ ንምሽያጥ ዘኽእል ስርዓት ኣሰራርሓ ንምሕንፃፅ መስ ሚኒስቴር መኣድንን ነዳዲን ሰነድ ስምምዕነት ከምዝተፈራረመ አውን ኣፍሊጡ። እዚ ንምዕዋት ድማ ሰብ ሞያ ከልቲአን ኣብያተ ዕዮ ዘለውዎ ቴክኒክ ኮሚቴ ብምጥያሽ ስራሕ ከምዝተጀመረ ተገሊፁ።
Business,ኣብ ዝሓለፉ 10 ኣዋርሕ ካብ ንግዲ ወፃኢ 2 ነጥቢ 8 ቢሊየን ዶላር ኣታዊ ከምዝተረኸበ ሚኒስቴር ንግዲን ኢንዱስትሪን ኣፍሊጡ። እቲ ሚኒ9ስቴር 3 ነጥቢ 9 ሚሊየን ነምርካብ ተሊሙ ከምዝነበረ አውን ገሊፁ። እቲ ዝተረኸበ እቶት ምስ ተመሳሳሊ እዋን ዝሓለፈ ዓመት እንትነፃፀር ብ16 ሚኢታዊ ወሰኽ ከምዘለዎ ካብቲ መኒስቴር ዝረኸብናዮ ሓበሬታ የረድእ።
Business,ኣብ ዝሓለፉ 10 ኣዋርሕ ብር 238 ነጥቢ 3 ቢሊየን ከምዝኣከበ ሚኒስቴር እቶት ገሊፁ። እቲ ኣታዊ ምስ ዝሓለፈ ዓመት ተመሳሳሊ እዋን እንትነፃፀር 19 ነጥቢ 77 ሚኢታዊ ወይ እውን ብር 39 ነጥቢ 3 ቢሊየን ሓለፋ ከምዘለዎ ሚኒስትር እቶት ኣይተ ላቀ ኣያሌው ኣፍሊጦም፡፡ ካብ ታክስ ውሽቲ ሃገር፣ ካብ ቀረፅ ንግዲ ወፃኢን ካብ ታክሲ መሸጣ ሎተሪን ከምዝኾነ ተገሊፁ። ካብ ታክስ ውሽቲ ሃገር ብር 145 ነጥቢ 5 ቢሊየን፣ ካብ ቀረፅ ንግዲ ወፃኢ ብር 92 ነጥቢ 6 ቢሊየን ከምኡ እውን ካብ ታክሲ መሸጣ ሎተሪ ልዕሊ ብር 193 ነጥቢ 27 ሚሊየን ከምዝተኣከበ ኣብሪሆም።
Business,ካብ 28 ሚያዚያ ክሳብ 6 ግንቦት 2013 ዓ.ም 69 ሚሊየንን 215  ሺሕን 956 ብር ግምታዊ ዋጋ ዘለዎም ናውቲታት ኮንትሮባንድ ተታሒዞም። እቶም ናውቲ ካብ ውሽጢ ዓዲ ክወፅኡን ናብ ዓዲ ክኣትዉን ዝተትሓዙ እንትኾኑ፥ እቶም ናብ ሃገር ክኣትዉ ዝተትሓዙ ናውትቲታት 66ሚሊየን 744 ሺሕን 994 ብር ግምታዊ ዋጋ ከምዘለዎም ተገሊፁ። ኣብ ኤርፖርት ኣዲስ አበባ፣ ሃዋሳ፣ ጅጅጋ፣ ድሬዳዋ፣ ሞያሌ፣ ባህርዳር፣ ጋላፊ፣ ኣዲስ አበባ ቃሊቲ፣ ጅማ፣ ኣዳማ፣ ኣዋሽ፣ ኮምቦልቻን ኣሶሳ እቶም ናውቲታት ኮነትሮባንድ ከምዝተትሓዙ ተገሊፁ።
Business,ኣብ መኣዲ ንሃገር ፕሮጀከት ጎርጎራ ብዝተፈላለዩ ዓውዲታት ኢንቨስትመንት ንዝዋፈሩ ሰብ ሃፍቲ 300 ሄክታር ስፍሓት መሬት ቤት መዘጋጃ ከተማ ጎርጎራ ኣፍሊጡ። ዋና ኣፈፃሚ ስራሕ እቲ ቤት ዕዮ ኣይተ ኣማኑኤል ሽጉጥ ንግዜኢ ከምዝበልዎ፥ ብኢንቨስትመንት ንምውፋር ካብ ዝቀረቡ 200 ፕሮጀክቲታት እቶም 136 ተፈሊዮም ተዳሊዮም ኢዮም። እቲ ቦታ ኣብ ዝሓለፉ 20 ዓመታት ብስም ኢንቨስትመንት ተሓፂሩ ዝፀንሐ 175 ሄክታርን ካብ ሳልሳይ ወገን ናፃ ዝኾነ 125 ሄክታር ቦታ ከምዝኾነ ተገሊፁ።
Business,ኢትዮጵያን ባንኪ ልምዓት ኣፍሪካን ሓገዝ ስምምዕነት 31 ነጥቢ 2 ሚሊየን ዶላር ተፈራሪሞም። እቲ ሓገዝ ኣብዚ ሰሙን ፈንድ ልምዓት ኣፍሪካ ዘፅቖ እንትኸውን፥ ነዚ ስዒቡ ድማ ሎሚ መዓልቲ ስነ-ስርዓት ምንባር ክታም ተኻይዱ፡፡ እቲ ስምምዕነት ድሚኒስትር ዲኤታ ገንዘብ ፌዴሪኢ ያስሚን ወሃቢረቢን ምክትል ዳይሬክተር ባንኪ ልምዓት ኣፍሪካ ኣብ ምብራቕ ኣፍሪካ ዶክተር ዓብዱ ካማራ ከምዝፈረሙዎ ካብ ሚኒስቴር ገንዘብ ዝረኸብናዮ ሓበሬታ የረድእ፡፡ ኣብ ኢትዮጵያ ድኽዳኸ ህፃናት ንምክልኻልን ዝተመጣጠነ ምግቢ ንምቕራብን ዘኽእል ስምምዕነት ሓገዝ ከምዝኾነ ተገሊፁ፡፡ ካብዚ ብተወሳኺ እቲ ፕሮግራም ኣብ ዝተፈላለዩ ክፋላት ኢትዮጵያ ንምትግባር ዝሕግዝ ዝርገሐ መሰረተ ልምዓታት ከምዘካትት እውን ተሓቢሩ፡፡
Business,6 ነጥቢ 5 ቢሊየን ብር ወፃኢ ዝተገበረሉ ዝተዋደደ ፖርክ ኢንዱስትሪ ግብርና ቡልቡላ ሎሚ መዓልቲ ክምረቕ ኢዩ። ዝተዋደደ ፖርክ ኢንዱስትሪ ግብርና ቡልቡላ ክሳብ 200 ዝኾኑ ሰብ ሃፍቲ ዘተኣናግድ ኢዩ ተባሂሉ። ህንፀት እቲ ፓርክ ሰለስተ ዓማውቲ ዝወደአ እንትኸውን፥ ብሙሉእ ዓቕሙ ናብ ስራሕ እንትኣቱ ካብ 70 ክሳብ 100 ሺሕ ንዝኾኑ ዜጋታት ዕድል ስራሕ ዝፈጥር ኢዩ ተባሂሉ። ኒ ፓርክ ዝከውን እታዎት ዘቕርቡ ማእከላት ኣብ ክልል ኦሮሚያ ዝተፈላለዩ ዞባታት ይለምዑ ከምዘለዉ ተገሊፁ። ናብቲ ፓርክ ንዝኣትዉ ሰብ ሃፍቲ መንበሪ ኣባይቲ ሓዊሱ ኣድላዪ መሰረተ ልምዓታት ተማሊኡሎም። እቲ ፓርክ ብድምሩ ኣብ 271 ሄክታር ስፍሓት መሬት ዝዓረፈ ከምዝኾነ እውን ተገሊፁ።
Business,ኣብ ወርሒ ጉንበት መሸጢ ዋጋ ፍርያት ነዳዲ ከይሓወሰ ብዝነበሮ ከምዝቕፅል ሚኒስቴር ንግድን ኢንዱስትርን ኣፍሊጡ። እቲ ሚኒስቴር ኣብ ዝለኣኾ ሓበሬታ፥ ካብ መሸጢ ዋጋ ነዳዲ ኣውሮፕላን ወፃእ መሸጢ ችርቻሮ ፍሪያት ካልኦት ዓይነታት ነዳዲ ብዝነበሮ ከምዝቕፅል ገሊፁ። ኣብ ዕዳጋ ዓለም ዘሎ ዋጋ ነዳዲ መበገሲ ብምግባር፥ ተሰሊሑ ዝተረኸበ 11 ሳንቲም ብምውሳኽ  ኣብ ወርሒ ሚያዚያ 43 ብርን 70 ሳንቲምን ንሊትሮ ዝነበረ መሸጢ ዋጋ ነዳዲ ኣውሮፕላን ናብ ብር 43ን 81 ሳንቲምን ክብ ንኽብል ከምዝተወሰነ ካብቲ ሚኒስቴር ዝረኸብናዮ ሓበሬታ የረድእ።
Business,መገዲ ኣየር ኢትዮጵያ ብኣገልግሎት  ኣፍልጦ ኣተሓሕዛ ዓሚል ዓመተ 2021  ተዓዊቱ። እቲ ኣፍልጦ ሎሚ መዓልቲ ኣብ ዝተኻየደ ኮንፈረንስ መርሃ ግብሪ ሽልማት ኤይር ካርጎ ዊክስ ሽልማት ከምዝተውሃቦ ኣፍሊጡ። እዋናዊ ሓበሬታ ንምርካብ፦
Business,ኢትዮጵያ ብዓውዲ ኢኮኖሚ ተፈታዊት ንምግባር ይስራሕ ከምዘሎ ቱሪዝም ኢትዮጵያ ገሊፁ። ዋና ዳይሬክተር ቱሪዝም ኢትዮጵያ ኣይተ ስለሺ ግርማ፥ ኢትዮጵያ ብዓውዲ ኢኮኖሚ ተፈታዊትን ኣብ ዕዳጋ ዓለም ተወዳዳሪትን ንምግባር ዘኽእሉ ተግባራት ብትኹረት ይስራሕ ምህላዉ ተዛሪቦም። ብብርኪ ሃገር ዝተረገበረ ለውጢ ስዒቡ መነግስቲ ቦታታት ቱሪዝም ኣብ ምልማዕ ከምዝርከብ ሓቢሮም። “መኣዲ ንሸገር ናብ መሃዲ ንሃገር ከምዘዕበናዮ መኣዲ ንሃገር ናብ መኣዲ ንኣህጉር ኣብ ምዕባይ ኢትዮጵያ ሃፍታ ምጥቃም፣ ክሳብ ዕዳጋ ኣፍሪካ ኣግፊሓ ምርኣይ ከምእትኽእል ክነመስክር ኢና” ኢሎም።
Business,ባንኪ ንግዲ ኢትዮጵያ ኣብ ዝሓለፉ ትሽዓተ ኣዋርሕ 13 ነጥቢ 4 ቢሊየን ብርከምዝኸሰበ ኣፍሊጡ። ፕሬዚዳንት እቲ ባንኪ ኣይተ ኣቤ ሳኖ ኣብቶም ዝተረቑሑ ኣዋርሕ ልዕሊ 55 ነጥቢ 8 ቢሊየን ብር ኣታዊ ከምዝተረኸበ ተዛሪቦም። እቲ ባንኪ ተበፃሕነቱ ንምስፋሕ ተቐማጢ ገንዘብ ክብ ብምባል ተረባሕቲ ዓማዊል ብምፍራይ ዘዕግብ ስራሕ ከምዝሰርሐ ሓቢሮም። ብብርኪ ዓለም ተወዳዳሪ ንምዃን ዝገብሮ ዘሎ ተሳትፎ የጠናኽር ከምዘሎ እውም ገሊፆም።
Business,ለዕሊ 90 ሚኢታዊ ሰደድ ንግዲ ወፃኢ ብዓውዲ ማሪታይም  እተሳልጥ ኢትዮጵያ ካብቲ ዓውዲ ክትረኽቦ ዝግባኣ ከምዘይትረክብ ዘላ ተገሊፁ። በዓል መዚ ጉዳይ ማሪታይም ኢትዮጵያ ምስ ፋና ብሮድካስቲንግ ኮርፖሬት ብምትሕብባር ኣብ ብሉ ኢኮኖሚ ስትራቴጂ ዘድሃበ መድረኽ ዘተ ኣሰናዲኡ። እቲ መድረኽ ተሳትፎ መዳርግቲ ኣካላት ክብ ንምባልን ኣብ ዓውዲ ማሪታይም ዝለዓለ ኣፈፃፅማ ንክህሉን ዓሊሙ ዝተዳለወ ኢዩ ተባሂሉ። ስለዝኾነ ኣብቲ መድረኽ ኣድላይነት ዝርዝር ዕላማታት ብሉ ኢኮኖሚ ስትራቴጂን ኣፈፃፅማን ብምቕራብ ዘተ ተገይሩሉ። በዓል መዚ ጉዳይ ማሪታይም ኢትዮጵያ፥ ስትራቴጂ ብሉ ኢኮኖሚ ብምቕራፅ ካብቲ ስትራቴጂ ዝተቐድሐ መሪሕ ትልሚ 10 ዓመት ብምድላው ናብ ተግባር ከምዝኣተወ ገሊፁ።
Business,ጣና በለስ ቁፅሪ ሓደ ፋብሪካ ሽኮር ኣብ ቀፃሊ ወርሒ ፈተነ ፈሪያቱ ክጅምር ኢዩ ተባሂሉ። ዋና ኣካያዲ ስራሕ እቲ ፋብሪካ ኣይተ ኣንተነህ ኣሰጌ፥ ብሰንኪ ለበዳ ሕማም ቫይረስኮሮናን ሕፅረት ሸርፊ ወፃኢን ሀንፀቱ ከምዝተጓተተ ብምግላፅ እቲ ፋብሪካ ዘለውዎ ፀገማት ናይ ምቕራፍ ስራሕቲ ይስራሕ ኣሎ ኢሎም። ህንፀት እቲ ፋብሪካ 87 ሚኢታዊ ከምዝበፅሐ ተገሊፁ። ዝተረፈ ስራሕቲ ምስተዛዘመ ኣብ ወርሒ ታሕሳስ 2014 ዓ.ም ናብ ስሩዕ ናይ ምፍራይ ስርሑ ከምዝኣቲ ኣፍሊጦም። ንፈተነ ዝኸወን 4 ሺሕ ሄክታር መሬት ዝሸፈነ ቃንጫ ይለምዕ ከምዘሎ እውን ገሊፆም ክበል ኣሚኮ ፀብፂቡ።
Business,ኣብ ዝሓለፉ 6 ኣዋርሕ ልዕሊ ብር 212 ነጥቢ 4 ቢሊየን ኣታዊ ከምዝተኣከበ ሚኒስትር እቶት ኣይተ ላቀ ኣያሌው ገሊፆም። እቲ ምኒኒስቴር፥ ኣብ በጀት ዓመተ 2013 ዓ.ም ካብ ሓምለ ክሳብ 30 መጋቢት ብር 213 ነጥቢ 8 ቢሊየን ንምእካብ ተሊሙ ልዕሊ ብር 212 ነጥቢ 4 ቢሊየን ከምዝኣከበ ኣፍሊጡ። ብመዘሰረት እዚ ድማ 99 ነጥቢ 36 ሚኢታዊ ትልሙ ከዕውት ከምዝኸኣለ ተገሊፁ፡፡ እዚ ድማ ምስ ዝሓለፈ ዓመት እንትነፃፀር ብር 29 ነጥቢ 2 ቢሊየን ወይ እውን 15 ነጥቢ 95 ሚኢታዊ ሓለፋ ከምዘርኣየ ካብ ማሕበራዊ ሚዲያ ፌስቡክ ገፅ እቶም ሚኒስትር ዝረኸብናዮ ሓበሬታ የረድእ።
Business,ካልኣይ ዙር ሃገር ለኸ ኤግዚብሽንን ባዛርን ሞዴል ኢንተርፕራይዛት ደኣንት ኣብ ኣዲስ ኣበባ ተኸፊቱ። ምክትል ከንቲባ እታ ከተማ ወይዘሮ ኣዳነች ኣቤቤ ምስ ሚኒስትእእ ከተማ ልማትን ኮንስትራክሽንን ኢንጂነር አይሻ መሓመድ ብምዃን ነቲ ሃገር ለኸ ኤግዚብሽንን ባዛርን ከፊተንኡ። እቲ ኤግዚብሽንን ባዛርን ኣፍረይቲን ዓደግቲን ብምርኻብ ናህሪ ዕዳጋ ኣብ ምቅላል ዘለዎ ድገ ልዑል ከምዝኾ ተገሊፁ። ካብ ኣዲስ ኣበባን ካልኦት ከባቢታት ኢትዮጵያን ዝተውፃፅኡ ልዕሊ 280 ሞዴል ደኣንት ፍሪያቶም ዘቕረቡ እንትኾ፥ ንቐፀልቲ 7 መዓልታት ክፀንሕ ኢዩ ክብል ፕሬስ ሴክሬቴሪያት ኣዲስ ኣበባ ገሊፁ።
Business,ሽዱሽተ ዓለም ለኸ ትካላት ንክልተ ሓደሽቲ ፍቓዳት ቴሌኮሙዩኒኬሽን ንዝወፅአ ጨረታ ሰነድ ኣእትዮም። እቲ ሰነድ ጨረታ ዝኣትወሉ እዋን ሎሚ መዓልቲ ሰዓት 4 ንጎሆ ተዛዚሙ። እቶም ዓለም ለኻዊ ትካላት ሳፋሪኮም ካብ ኬንያ፣ ቮዳፎን ካብ ብሪታኒያ ፣ ቮዳኮም ካብ ደቡብ ኣፍሪካ፣ ሲዲሲ ግሩፕ ካብ ብሪታኒያ፣ ሰሚቶሞ ኮርፖሬሽን ካብ ጃፓንን ኤምቲኤን ግሩፕ ካብ ደቡብ ኣፍረካን ምዃኖም ሚኒስቴር ገንዘብ ኣፍሊጡ። በዓል መዚ ኮሙዩኒኬሽን ኢትዮጵያ ዝተረከቦቦም ሰነዳር ብቴክኒክን ፋይናንስን ግምገማ ድሕሪ ምግባሩ ሰዓራይ ዕላዊ ክኸውን ኢዩ ተባሂሉ።
Business,ባንኪ ዓለም ኣብ ኢትዮጵያ ንዝስርሑ ሰለስተ ፕሮጀክታት ዝውዕል 907 ሚሊየን ዶላር ሓገዝ ንምግባር ምስ ሚኒስቴር ገንዘብ ስምምዕነት ተፈራሪሙ። እቲ ስምምዕነት ሚኒስትር ገንዘብ ኣይተ ኣሕመድ ሽዴን ዳይሬክተር ግሩፕ ባንኪ ዓለም ኣብ ምብራቕ ኣፍሪካ ኦስማን ዲዮንን ኢዮም ተፈራሪሞምዎ። ኣብ ኢትዮጵያ ኣናእሽቲን ማእኸለዎትን ኢንተርፕራይዛት፤ ኣወሃህባን ተበፃሕነትን ግልጋሎት ሓይሊ ኤሌክትሪክ ንምድንፋዕ ከምኡ እውን ለበዳ ኮቪድ-19 ከብፀሖ ዝኽእል ጉድኣት ንምንካይ ዝውዕል ሓገዝ ኢዩ ተባሂሉ። እቲ ናይ መጀመርታ ስምምዕነት ሓገዝ 200 ሚሊየን ዶላር ኣብ ኢትዮጵያ ኣብ ደቀቕቲን ኣናእሽቲን ንዝተዋፈሩ ኢንተርፕራይዛት ዝውዕል ኢዩ። ብምኽንያት ለበዳ ኮቪድ-19 ኣዚዮም ዝተጎድኡ ኢንተርፕራይዛት ኣዋፃኢ ብዝኾነ መገዲ ንኽቕፅሉን ኣብ ውሽጢ ንግዲ ክፀንሑ ንምግባር ከምዝሕግዝ ኣውን ተሓቢሩ።
Business,ብኢስት ኣፍሪካ ሆልዲንግን ዌስት ኢንተርናሽናል ሆልዲንግ ቻይናን ናሽናል ስሚንቶ ሓ.ዝ. ው. ማ. ፋብሪካ ሓፂነ መፂን ኮምፕሌክስ ኢንዱስትሪ  ኣብ ድሬዳዋ ንምህናፅ ዘኽእል እምነ ኩርናዕ ለነቢሩ። እቲ እምነ ኩርናዕ ኣፈ ጉባኤ ቤት ምክሪ ፌዴሬሽን ኣይተኣደም ፋራህ ኢዮም ኣንቢረምዎ። እቲ ፋብሪካ ኣብ 103 ሺሕ ሄክታር መሬት ዝህነፅ እንትኸውን፥  መዓልታዊ 5 ሺሕ ቶን ሲሚንቶ ናይ ምፍራይ ዓቕሚ ኣለዎ።
Business,መገዲ ኣየር ኢትዮጵያ 3 ነጥቢ 5 ሚሊየን ክታበት ኮቪድ 19 ናብ ብራዚል ሳኦ ፖሎ ኣጎዓዒዙ። ዋና ኣፈፃሚ ስራሕ እቲ መገዲ ኣየር ኣይተ ተወልደ ገብረማሪያም፥ ለበዳ ሕማም ቫይረስ ኮሮና ብብርኪ ዓለም ካብ ዘጋጥም ጀሚሩ ዝግበር ናይ ምክልኻል ፃዕሪ ንምሕጋዝ ብፅሒቱ ይዋፃእ ከምዘሎ ገሊፆም። እቲ ለበዳ ንምምካት ኣብ ዝግበር ፃዕሪ ብብርኪ ዓለም ክትባት ኣብ ምጉዕዓዝ ይሰርሕ ከምዘሎ እውን ተዛሪቦም። ብመሰረት እዚ ክሳብ ሐዚ ልዕሊ 20 ሚሊየን ክትባታት ናብ ኣስታት 20 ሃገራት ከምዘጎዓዓዘ ገሊፆም።
Business,ኣብ ኣዲስ ኣበባ ልዕል 8 ሺሕን 500 ማሕበራት ደለይቲ ሓባር ኣባይቲ ከመዝተመዝገቡ ቢሮ ልምዓት ኣባይቲን ምምሕዳርን እታ ከተማ ኣፍሊጡ። ካብ ተረባሕቲ ዝመፅኡ ሕቶታት ምኽኒያት ብምግባር እቲ ምዝገባ ንተወሳኺ 10 መዓልታት ከምዝተናውሐ ተሓቢሩ። እቶም ተመዝገብቲ ናብ ቢሮ ምምፃእ እንተይኣድለዮም ብኦንላይን ኣድራሻ WWW.aahdab.gov.et ቀዳምን ሰንበትን ሓዊሱ ከምዝገቡ ከምዝግባእ ተገሊፁ። ብዝተፈላለዩ ምኽኒያታት ኣብቲ ካብ 6 ክሳብ 15 ሚያዚያ 2013 ዓ.ም ዝተቐመጠ ሰሌዳ ግዘ ዘይተመዝገቡ ተረባሕቲ፥ ካብ 18 ክሳብ 20 ሚያዚያ 2013 ዓ.ም ናብቲ ቢሮ ብምቕራብ ቅርትኦም ምቕራብ ከምዝኽእሉ ተሓቢሩ።
Business,ኮሚሽነር ፈጠራ ዕድል ስራሕ ኣይተ ንጉሱ ጥላሁን ምስ ኣምባሳደር ኤምሬትስ ሕቡራት ዓረብ ኣብ ኢትዮጵያ ሞሃመድ ሳሊም ኣልረሺዲ ተዛቲዮም። ኣብቲ መድረኽ ዘተ ኢትዮጵያን ኤምሬትስ ሕቡራት ዓረብን ኣብ ክሊ ፈጠራ ዕድል ስራሕ ብሓባር ብዛዕባ ዝዓምኡ ዛዕባ ብዝምልከት ተላዚበን። ብመሰረት እዚ ዕድላት ፈጠራ ዕድል ስራሕ ክብ ንምባል ኣብ ዘኽእሉ ጉዳያት ዘተ ዝተገበረ እንትኸውን፥ ኣብ ቀፃኢ እቲ ዓውዲ ንምዝማን ብሓባር ንምስራሕ ኣብ ዘኽእል ዘተ ከምዝተዳህሰሰ ግዜኢ ፀብፂቡ።
Business,ኣብ ወርሒ መጋቢት ናብ ወፃኢ ዕዳጋ ካብ ዝቐረበ ፍርያት ቡን ልዕሊ 107 ሚሊየን ዶላር ኣታዊ ከምዝተረኸበ በዓል መዚ ቡንን ሻሂን ኢትዮጵያ ኣፍሊጡ። እቲ ኣታዊ፥ ኣብዚ ወርሒ ናብ ዝተፈላለያ ሃገራት ካብ ዝተለኣኸ 27 ሺሕን 200 ቶን ቡን ከምዝኾነ ተሓቢሩ፡፡ ስለዝኾነ ድማ ኢትዮጵያ ክሳብ ሕዚ ኣብ ሓደ ወርሒ ካብ ዝለኣኸቶ ቡን ክንድዚ ሸርፊ ወፃኢ ረኺባ ከምዘይትፈልጥ ተገሊፁ፡፡ እዚ ክኸውን ዝኸኣለሉ ቀንዲ ምኽንያት እውን ለኣኽቲ ብቀጥታ ምትእስሳር ቡን ካብ ኣቕረብቲን ሓረስቶትን ንኽዕድጉ ናይ ምግባር ስርዓት ተዘርጊሑ ሸንሸሉ ንኸሓፅር ስለዝተገበረ ከምዝኾነ ካብቲ በዓል መዚ ዝረኸብናዮ ሓበሬታ የረድእ፡፡
Business,ሩሲያ ኣቑሑ ንእትፅዕን ነፋሪት መገዲ ኣየር ኢትዮጵያ ብክልል ኣየር ሳይቤሪያ ንክትበርር ፍቓድ ከምዝሃበት ኤምባሲ ኢትዮጵያ ኣብ ሩሲያ ገሊፁ። ሰብ መዚ መገዲ ኣየር ክልቲአን ሃገራት ብመሰረት ዝገበርዎ ስምምዕነት እቲ በረራ ከምዝተፈቐደ ተሓቢሩ። ብመሰረት እዚ ኣቑሑ ንእትፅዕን ነፋሪት መገዲ ኣየር ኢትዮጵያ ክልል ኣየር ሳይቤሪያ ዝሓቶ መዐቀኒ ብምምላእ እቲ ክልል ኣየር ምጥቃም ከምእትኽእል ተገሊፁ።
Business,ፎረም ቢዝነስ ኢትዮጵያን ዩክሬንን ብበየነ መረብ ተሳሊጡ። በዓልቲ ሙሉእ ኣምባሳደር ኢትዮጵያ ኣብ ጀርመንን ዩክሬንን ሙሉ ሰለሞን፥ ኢትዮጵያ ቡና ፣ ዕምበባ ፣ ጥረምረ፣ ዘይቲ፣ ቆርበትን ውፅኢት ቆርበትን ናብ ዩክሬን ናይ ምልኣኽ ዓቕሚ ከምዘለዋ ገሊፀን። ኣብቲ መድረኽ ፎረም፥ ኣብ ዓውዲታት ግብርናን ምቅንብባር ግብርናን፣ መድሓኒት፣ ትራንስፖርትን ሎጂስቲክስን ዝተዋፈሩ 13 ኩባንያታት ዩክሬን ፍሪያቶም ኣርእዮም። ኣብ መንጎ እተን ሃገራት ዘሎ ልውውጥ ንግዲ ካብ እዋን ናብ እዋን ክብ እናበለ ምምፅኡ ይግለፅ።
Business,ናህሪ ዋጋ ንምርግጋዕ ብማሕበራት ስራሕ ፌዴራል ኣቢሉ ይስራሕ ከምዘሎ ዋና ዳይሬክተር ኤጀንሲ ማሕበራት ስራሕ ፌዴራል ኣይ ኡስማን ሱሩር ገሊፆም። እቶም ዋና ዳይሬክተሩ ምስ ፋና ብሮድካስቲግ ኮርፖሬት ኣብ ዝነበሮም ፃንሒት፥ ካብ ኣፍረይቲ ክሳብ ሸመትቲ ኣብ ዝበፅሕ ሰንሰለት ምንም እሴት ዘይውስኹ ኣካላት ጣልቃ ብምእታዎም ንናህሪ ዋጋ መበገሲ ከምዝኾነ ተዛሪቦም። ስለዝኾነ ኣብዚ ሐዚ እዋን ናህሪ ዋጋ ሚስማርን ቆርቆሮን ሓዊሱ እታዎታት እኽሊ ብዝተመጣጣነ ዋጋ ንተጠቃሚ ንምቕራብ የስራሕ ከምዘሎ ሓቢሮም። መንግስቲ ፌዴራል ለበዳ ኮሮና ቫይረስ ስዒቡ ኣብ ኣቕርቦት እቶት ሕፅረት ንከየጋጥም 800 ሚሊየን ብር ከመዝመደበ እውን ኣይተ ኡስማን ተዛሪቦም።
Business,ኣብ ኢትዮጵያ ዘሎ ፀገም ሸቕሊ ኣልቦ ንምፍታሕ ምስ ዝተፈላለዩ ትካላት ይስራሕ ከምዘሎ ኮሚሽን ፈጠራ ዕድል ስራሕ ፌዴራል ገሊፁ። ኮሚሽነር እቲ ኮሚሽን ንጉሱ ጥላሁን ኣብ ዝሓለፉ 6 ኣዋርሕ ን1 ነጥቢ 6 ሚሊዮን ዜጋታት ዕድል ስራሕ ከምዝተፈጠረ ገሊፆም። ካብዚ እቲ 62 ሚኢታዊት ቀዋሚ ዕድል ስራሕ ከምዝኾነ እውን ገሊፆም። ይኹን አንበር ኣብዛ ሃገር መስ ዘሎ ሸቕሊ ኣልቦነት እንትነፃፀር ንቐፃሊ ነቲ ዓውዲ ፍሉይ ትኹረት ከምዘድሊ ሓቢሮም። ነዚ ድማ መፅናዕቲ መሰረት ዝገበረ ዝተፈላለዩ ስራሕቲ ከምዝፍፀሙ ኣፍሊጦም። በዚ ኣቢልካ ተረባሕነት ቀዋሚ ዕድል ስራሕ ናብ 80 ሚኢታዊ ክብ ንምባል ከመዝስራሕ ሓቢሮም። እዚ ንምግባር ድማ ንመንግስታዊ ትካላት፣ ኢንዱስትሪታትን ፋብሪካታትን ብምውዳድ ከምዝስራሕ ተዛሪቦም።
Business,ኣብ ወርሒ ሚያዚያ መሸጢ ዋጋ ነዳዲ ኣውሮፕላን ከይሓወሰ ችርቻሮ ፍሪያት ካልኦት ዓይነታት ነዳዲ ብዝነበሮ ከምዝቕፅል ሚኒስቴር ንግድን ኢንዱስትርን ኣፍሊጡ። እቲ ሚኒስቴር ኣብ ዝለኣኾ ሓበሬታ፥ ዋጋ ነዳዲ ኣውሮፕላን ኣብ ወርሒ ሚያዚያ 43 ብርን 70 ሳንቲምን ንሊትሮ ንክኸውን ከምዝተወሰነ ገሊፁ። ኣብ ዕዳጋ ዓለም ዘሎ ዋጋ ነዳዲ መበገሲ ብምግባር ከከምኣድላይነቱ ምምዕርራይ ክግበር ከምዝኽእል እውን ኣፍሊጡ።
Business,ልዕሊ 53 ነጥቢ 7 ሚልየን ብር ግምት ዋጋ ዘለዎም ኣቑሑ ኮንትሮባንድ ካብ ውሽጢ ዓዲ ክወፁን ካብ ካልእ ሃገር ንውሽጢ ዓዲ ክኣትው ክብሉ ኣብ ውሽጢ ሓደ ሰሙን ከምዝተትሓዙ ሚኒስትር እቶት ኣፍሊጡ። እቲ ናውቲ ኮንትሮባንድ የጎዓዕዛ ዝነበራ 35 ተሽከርከርቲ እውን ኣብ ቁፅፅር ውዒለን። ካፍቶም ዝተትሓዙ ናውቲታት ናይ ዝተፈላለያ ሃገራት ገንዘብ፣ ኣፅዋር ኲናት፣ መድሓኒት፣ መዐወንቲ እፃት፣ እቶት ግብርና፣ ምግቢ ተንከፍ ሸቐጣ መቐጥ፣ ክዳውንቲ ፣ ጫማ ፣ ኤሌትሮኒክስ፣ ኮስሞቲክስን ዝኣመሰሉ እዮም ተባሂሉ። እቶም ኣቑሑ ዝተትሓዙ ብሰራሕተኛታት ጉምሩክ፣ ኣካላት ፀጥታን ብተሳትፎ ሕብረተሰብን ከምዝኾነ ሚኒስትር እቶት ኣፍሊጡ።
Business,መገዲ ኣየር ኢትዮጵያ ኣብ ሓደ በረራ ልዕሊ 1 ሚሊየን ቢልቃጥ ክታበት 19 ኣጎዓዒዙ። እቲ ክታበት ካብ ቤጅንግ ናብ ዋና ከተማ ዚምባቡዌ ዋና  ብኣዲስ ኣበባ ኣቢሉ ከምዘጎዓዓዘ ተገሊፁ። ብተመሳሳሊ ትማሊ ካብ ቻይና ንኢትዮጵያ ዝተለገሰ 300 ሺሕ ቢልቃጥ ክታበት ናብ ኣዲስ ኣበባ ከምዘጎዓዓዘ ተሓቢሩ።
Business,ዓለም ለኻዊ ማሕበር ልምዓት ባንኪ ዓለም ኣብ ኢትዮጵያ ከም ኣቆፃፅራ ኣውሮፓውያን 2025 ንዝተትሓዘ ሸቶ ኣቕርቦት ኤሌክትሪክ ዝውዕል ናይ 500 ሚሊየን ዶላር ኣሜሪካ ልቓሕ ኣፅዲቑ። መንግስቲ ኢትዮጵያ ኣብ ዝሓለፉ 10 ዓማውቲ ብመርሃ ግብሪ ሓይሊ ኤሌክትሪክ ኣስታት 60 ሚኢታዊ ከተማታትን ገፀርን ሽፋንን ኣቕርቦትን ዝሰሖ ስራሕ ዝተባባዕ ከምዝኾነ እቲ ትካል ገሊፁ። ይኹን እንበር ኢትዮጵያ ክሳብ ሐዚ ከባቢ ፍርቂ ህዝባ ብፍላይ ኣብ ገፀር ዝነብር ህዝቢ ተረባሒ ሓይሊ ኤሌክትሪክ ከምዘይኮነ ሓቢሩ። በዚ ድማ መሰረታዊ  ማሕበራዊን ኢኮኖሚን ባህጊ ብዙሓት ሰባት ብዘይምምልኡ ኩነታት ድኽነት ንክብእስ ከምዝገብር ገሊፁ።
Business,ፓርቲ ብልፅግና ሓዊሱ ተነሓናሕቲ ፓርቲታት ኣብ ኣዲስ ኣበባ ኣብ ከይዲ ህንፀት ኣብ ዘለዉ ፕሮጀክቲታት ዑደት ገይሮም። ኢዜማ፣ ፓርቲ ብሄራዊ ሓድነት ኢትዮጵያ፣ መኢአድ፣ ፓርቲ ህዳሴ፣ ዴሞክራሲያዊ ህብረት ኢትዮጵያ፣ ፓርቲ ኣዲስ ትውልድን ካልኦት ላዕተዎት ኣመራርሓ ፓርቲታት ፖለቲካን ኣብቲ ዑደት ካብ ዝተሳተፉ ገሊኦም ኢዮም። ምክትል ከንቲባ ኣዲስ ኣበባ ወይዘሮ ኣዳነች ኣቤቤ ብዛዕባ እቶም ፕሮጀክቲታት መበርሂ ከምዝሃባ ተገሊፁ።
Business,ኣብ ከተማ ደብረ ማርቆስ  ብበዓል ሃፍቲ ወርቁ ኣይተነው ዝተሃነፀን ልዕሊ ብር 5 ቢሊየን ወፃኢ ዝተገበረሉን ፋብሪካ ዘይቲ ደብሊውኤ ፈተነ ፍርያት ሎሚ መዓልቲ ጀሚሩ። ርእሰ ምምሕዳር ክልል ኣምሓራ ኣገኘሁ ተሸገርን ካልኦት ላዕለዎት ኣመራርሓታት ክልልን ዞባን ኣብቲ ፋብሪካ ተረኺቦም ከምዝተዓዘቡ ተገሊፁ። እቲ ፋብሪካ ኣብዚ ሕዚ እዋን ልዕሊ 1 ሺሕን 500 ንዝኾኑ መናእሰይ ዕድል ስራሕ ዝፈጠረ እንትኸውን፥ብሙሉእ ዓቕሙ ስራሕ እንትጅምር ድማ ንልዕሊ 3 ሺሕ መናእሰይ ዕድል ስራሕ ከምዝፈጥር ተሓቢሩ።
Business,ባይቶ ወከልቲ ህዝቢ ኣዋጅ ንግዲ ሕጊ ኣፅዲቑ። እቲ ኣዋጅ ን62 ዓመታት ኣብ ስራሕ ዝነበረ እንትኸውን፥ ካብ 1979 ዓ.ም ጀሚሩ እናተመሓየሸ ዝመፅአ ከምዝኾነ ተገሊፁ። ኣብቲ ኣዋጅ ዝነበሩ 825 ዓንቀፃት ከምዝተመሓየሹ ተገሊፁ። እቲ ሓዱሽ ኣዋጅ እዋኑ ዘገናዘበን ቴክኖሎጂ እውን ተሓሳቢ ዝገበረን እንትኸውን፥ ንቐፃሊ 30 ዓመታት ከምዘገልግል ተሓቢሩ። ኣብቲ ኣዋጅ ብሓደ ሰብ ዝምራሕ ሐብረት ስራሕ ማሕበር ዝፈቅድ ኢዩ። ኣብ ስርዓት ንግዲ ንምስታፍ ዝደሊ ኣካል ሓፂርን ቅልጡፍን ኣገልግሎት ኣወፃፅኣ ፍቓድ ንግዲ ንክረክብ እቲ ኣዋጅ ከምዘገድድ እውን ተሓቢሩ።
Business,ኣብ ዞባ ኣሩሲ ከባቢ ኢተያ ዝተጀመረ ቀዳማይ ምዕራፍ ኳዕቲ ጉድጓድ ህንፀት ፕሮጀክት መፈልፈሊ ሓይሊ ሃፋ ከርሰ ምድሪ ቱሉሞዬ ከምዝተዛዘመ ተገሊፁ። እቲ ፕሮጀክት 150 ሜጋዋት ሓይሊ ንምርካብ ኣብ ክልተ ምዕራፋት ይካየድ ከምዘሎ ተሓቢሩ። ሓላፊ ቴክኒክ እቲ ፕሮጀክት ስጉርጉር ጌሪሰን ከምዝበልዎ፥ ኣብ ቱሉሞዬ ክሳብ 2 ሺሕ ሜጋ ዋት ሓይሊ ምፍልፋል ዘኽእል ዓቕሚ ሓይሊ ሃፋ ከረሰ ምድሪ ኣሎ። ስለዝኾነ እቲ 150 ሜጋዋት ሓይሊ ንምርካብ 10 ዝተፈላለዩ ጎዳጉዲ ከምዝኳዓት ብምግላፅ፥ ክሳብ ሐዚ ሰለስተ ጎዳጉዲ ከምዝተኹዓቱ ተዛሪቦም።
Business,ባንኪ ንግዲ ኢትዮጵያ ንዓቢዪ ግድብ ህዳሰ ኢትዮጵያ ዝኸውን ዕድጊት ቦንድ ብር 200 ሚሊየን ፈፂሙ። እቲ ባንኪ ዕድጊት ቦንድ ፈፂሙ ዘሎ፥ ባንኪ ልምዓት ኢትዮጵያን መተሓባበሪ ብሄራዊ ቤት ምኽሪ ተሳትፎ ህዝቢ ግድብን ብምትሕብባር ኣብ ዝተሰናድአ ሃገር ለኸ መጀመሪ መሸታ ቦንድ ከምዝኾነ ካብቲ ባንኪ ዝረኸብናዮ ሓበሬታ የረድእ፡፡ ካብ 15 ክሳብ 25 መጋቢት 2013 ዓ.ም ኣብ ዝግበር መርሃ ገብሪ፥ ኣብ ጨንፈራት ባንኪ ንግዲ ኢትዮጵያን ባንኪ ልምዓት ኢትዮጵያን ከምኡ እውን ዳሳት ብምስራሕ ካብ ብረ 50 ጀሚሩ መሸጣ ቦንድ ከምዝካየድ ተገሊፁ፡፡ ኩሉ ሕብረተሰብ ዕድጊት ቦንድ ብምፍፃም ንግድብ ህዳሰ ዳግም ኣሰሩ ንኸንብር እውን ፃውዒት ቀሪቡ።
Business,ብምኽኒያት ምኽባር ሕጊ ንዝሓለፉ 4 ኣዋርሕ ስራሕ ደው ኣቢሉ ዝነበረ ፋብሪካ ስሚንቶ መሰቦ ፍሪያቱ ንዕዳጋ ምቕራብ ከምዝጀመረ ሚኒስትር ንግድን ኢንዱስትሪን ኣየተ መላኩ ኣለበል ኣፍሊጦም። እዚ ድማ ንምምሕያሽ ዋጋ ስሚንቶ እወንታዊ ግደ ኣለዎ ኢሎም። ኣፍረይቲ ኢንዱስትሪታት መጠን ፍሪያቶም ብምውሳኽ ኣብ ኩሉ ከባቢታት እዛ ሃገር ተመጣጣኒ መሸጢ ዋጋ ንክህሊ ይስራሕ ከምዘሎ ድማ ተዛሪቦም።
Business,ኣብ መንጎ ኢትዮጵያን ኣሜሪካን ዘሎ ርክብ ቢዚነስ ንምጥንኻር ዝዓለመ ፎረም ቢዚነስ ኣብ ቤት ፅሕፈት ቆንስላ ጄኔራል ሎስ ኣንጀለስ ብኢንተርኔት ተሳሊጡ። ኣብቲ ፎረም ተወከልቲ 108 ኩባኒያታትን ኣባላት ቤት ምኽሪ ንግዲን ተሳቲፎም። ኣብቲ መድረኽ፥ ኣብ ኢትዮጵያ ንኢንቨስትመንት ምቹው ዝኾነ ኩነታት ዝተፈጠረ ብምዃኑ ሰብ ሃፍቲ ኣሜሪካ ብዝመረፅዎ ዓውዲ ነክዋፈሩ ፃውዒት ቀሪቡ።
Business,ኮርፖሬሽን ልምዓት ፓርክታት ኢንዱስትሪ ኣብ ክሊ ፓርክታት ኢንዱስትሪ መቐለ ምስ ተወከልቲ ኤች ኤንድ ኤም ተዛቲዩ ዋና ኣፈፃሚ ስራሕ  ሳንዶካን ደበበ ኮርፖሬሽን ልምዓት ፓርክታት ኢንዱስትሪ ምስ እቶም ተወከልቲ ኣብ ዝገበርዎ ዘተ፥ ኣብ ፓርክታት ኢንዱስትሪ መቐለ ዘጋጠሙ ፀገማትን መፍትሒ ሓሳባትን ዘተኮረ ነይሩ ተባሂሉ። ንምዕባለ እቲ ዓውዲን ዝተቐመጡ ኩለ መዳይ ሸቶታት ልምዓትን ንምዕዋት ብሓባር ንምስራሕ ተስማዕሚዖም። ኤች ኤንድ ኤም ብልምዓት ኢንዱስትሪ ጨርቃ መርቂን ኣልባሳትን ሰትራቴጂካዊ መሻርኽቲ ኢትዮጵያ ኢዩ።
Business,ባንኪ ኣዲስ ኢንተርናሽናል ንዓብይ ግድብ ህዳሰ ኢትዮጵያ ዝኸወን 1 ነጥቢ 8 ሚልየን ብር ብውህብቶ ለጊሱ። እቲ ውህቦቶ ዝተረከቡ ዋና ዳይሬክተር መተሓባባሪ ህዝባዊ ተሳትፎ ቤት ፅሕፈት ብሄራዊ ቤት ምኽሪ ግድብ ህዳሰ ዶ/ር ኣረጋዊ በርሀ ኢዮም። እቶም ዋና ዳይረክተር፥ ንባንኪ ኣዲስ ኢንተርናሽናል ምስጋንኦም ኣቕሪቦም። ካልኦት ባንክታት እውን ብተመሳሳሊ ነቲ ግድብ ድጋፍ ክገብሩ ፃውዒት ኣቕሪቦም።
Business,8 ነጥቢ 4 ሚሊየን ዶላር ኣሜሪካ ወፃኢ ዝተገበረሉ መከፋፈሊ ጣቢያ ሓይሊ ኤሌክትሪክ ጊንጪ ዕለተ ቀዳም ክምረቕ ኢዩ። ሚኒስትር ኢኖቬሽንን ቴክኖሎጂን ኣካቢ ቦርድ ኣመራርሓ ስራሕ ሓይሊ ኤሊክትሪክ ኢትዮጵያን ዶክተር ኣብርሃም በላይ ኣብቲ ጣቢያ ዑደት ኣካይዶም። መከፋፈሊ ጣቢያ ሓይሊ ኤሌክትሪክ ጊንጪ ነታ ከተማን ከባቢኣን ዘተኣማምን ሓይሊ ንመቕራብ ዘኽእል ከምዝኾነ ገሊፆም። እቲ መከፋፈሊ ጣቢያ ከልተ በዓል 50 ሜጋ ቮልት ኣምፒር ትራንስፎርመር ከምዝተገጠመሉ ተሓቢሩ። ክሳብ 100 ሜጋ ዋት ዝሽከም ዓቕሚ ዘለዎ እንትኸውን፥ በዓል 15 ኪሎ ቮለት መስመራት ከምዘለውዎ እውን ተገሊፁ።
Business,ኣብ ወርሒ ለካቲት ልዕሊ ብር 21 ነጥቢ 9 ቢሊየን ምእካቡ ሚኒስቴር እቶት ኣፍሊጡ። ኣብዚ ዓመት ዝተረኸበ ኣታዊ ምስ ዝሓለፈ ዓመት ተመሳሳሊ እንትነፃፀር 12 ሚኢታዊ ሓለፋ ምርኣዩ ተሓቢሩ፡፡ እቲ ሚኒስቴር ከይዲ ኣተኣኻኽባ እቶት ዕዉት ከምዝነበረ ይግለፅ እምበር ግብሪ ዘይኸፍሉ ከምዘለዉ ገሊፁ፡፡ ደረሰይ ዘይ ምቑራፅ፣ ዋጋ ዕዳጋ ነኪኻ ደረሰይ ምቑራፅ፣ ብናይ ሓሶት መንነት ናይ ፈጠራ ትካላት ብምጥያሽ ናይ ሓሶት ደረሰይ ኣሀቲምካ ምጥቃምን ምሻጥን፣ ወፃኢ ምብዛሕ ከምኡ እውን ኮነ ተባሂሉ ኣታዊ ምንካይን ግብሪ ንምሕባእን ንምስዋርን ዝግበሩ ምንቅስቓሳት ከምዘለዉ ካብቲ ሚኒስቴር ዝረኸብናዮሓበሬታ የረድእ፡፡
Business,ኢትዮጵያን ጂቡቲን ብዓውዲ ቴሌኮሙዩኒኬሽን ዘለወን ሽርክና ንምጥንኻር ተስማሚዐን። ብሚኒስትር ገንዘብ ኣይተ ኣሕመድ ሽዴ ዝተመርሐ ግጅለ ልኡኽ ኢትዮጵያ ኣብ ጂቡቲ ዑደት ስራሕ ዝገበረ እንትኸውን፥ ክልቲአን ሃገራት ብዓውዲ ቴሌኮሙዩኒኬሽን ዘለወን ሽርክና ንምጥንኻር ዘኽእል ዘተ ተኻይዱ። ሚኒስትር ገንዘብ ኣይተ ኣሕመድ ሽዴ፥ መንግስቲ ኢትዮጵያ ዓውዲ ቴሌኮም ንምምሕያሽ ዝወስዶ ዘሎ ስጉምቲ ብዝምልከት መብርሂ ሂቦም። ክሳብ ሐዚ ብዘሎ ከይዲ ብዙሓት ኣህጉራዊን ዓለም ለኻዊ ኩባኒያታት ቴሌኮሙዩኒኬሽን ዘለዎም ባህጊ ምርኣዮም ገሊፆም። ብተመሳሳሊ ኢትዮ-ቴሌኮም ስትራቴጂካዊ ሽርክና ንክህልዎ 40 ሚኢታዊ ብፅሒቱ ንሽይጣት ንክቐርብ መንግስቲ ከምዝወሰነን ነዚውን ምድላው ይግበር ከምዘሎ ኣብሪሆም።
Business,ተሃኒፆም ናብ ስራሕ ካብ ዘኣተዉ 13 ኢንዱስትሪ ፓርክታት ልዕሊ 10 ሚሊየን ዶላር ዘውፅኡ ፍርያታት ናብ ወፃኢ ምልኣኹ ኮርፖሬሽን ልምዓት ፓርክታት ኢንዱስትሪ ኣፍሊጡ። ሓላፊ መምርሒ ማርኬቲንግን ኮሙዩኒኬሽንን እቲ ኮርፖሬሽን ኣይተ በሃይሉ ከበደ ከምዝገለፁዎ፥ እቶም ፓርክታት ኢንዱስትሪ ዘፍረዩዎ ፍርያት ናብ ወፃኢ ብምልኣኽን ዕድል ስራሕ ብምፍጣርን ዝተውሃቦም ልኡኽቶ ሸርፊ ወፃኢ ምምፃእ ከዕውቱ ክኢሎም። ኣብ ፓርክታት ኢንዱስትሪ ዝፈርዩ ክዳውንቲን ካልኦት ፍርያታትን ናብ ዕዳጋ ወፃኢ ተባሂሎም ብትእዛዝ ከምዝፈርዩን ዝገለፁ እቶም ሓላፊ፥ ኣብ ኣውሮፓ፣ ኣሜሪካን ካልኦት ከባቢታትን ዝርከቡ ሸመትቲ እውን ብዛዕባ ፅሬቶም ከምዝመስከሩ ገሊፆም።
Business,"ዩጌን ቺዎ ይበሃል፤ ወዲ 24 ዓመት መንእሰይ እዩ። ""ነዚ ዕውት ስራሕ ዝጀመርኩ፤ ንመጽናዕቲ ክሕግዙኒ ብዝብል ዘዳልዎም ሓጸርቲ መዘኻኸሪ ነጥቢታት ዝሓዙ ወረቓቕቲ ብምሻጥ'ዩ"" ይብል። ኣብ ሲንጋፑር ካብ ዝርከቡ ላዕለዎት ትካላት ትምህርቲ ኣብ ሓዲኡ ዝመሃር ዩጌን ቢዝነስ'ዩ ዘጽንዕ። ""እንተደልየ ንሓደ ዓመት ዝተምሃርክዎ ብሓጺር መዘኻኽሪ ነጥብታት ኣብ ወረቐት ከዳልዎ ይኽእል እየ"" ክብል ይገልጽ። እቲ መዘኻኸሪ ነጥብታት ዝሓዘ ወረቐት፡ ልክዕ ከምቲ ብዙሕ ተምሃራይ ዝገብሮ ንሱ'ውን ትምህርቱ ኣብ ዘጽንዓሉ እዋን ነቶም ቀንዲ ቀንዲ ነጥብታት ከም መዘኻኸሪ እናጸሓፈ ዝሕዘሉ መገዲ እዩ።"
Business,ኣብ ውሽጢ ዝሓለፉ ክልተ ሰሙናት ኣዲስ ኣበባ ኣብ ዝርከቡ መደብራት መሸጣ ወርቂ ዝለዓለ ወሰኽ ዋጋ ከምዝተረኣየ ነጋዶን ዓደግትን ንቢቢሲ ተዛሪቦም። ቢቢሲ ኣብ ማእኸል ኣዲስ ኣበባ ናብ ዝርከቡ መደብራት ብምንቅስቓስ ከምዝተዓዘቦ፤ ኣብ መዕደግን መሸጥን ዋጋ ወርቂ ወሰኽ ተራእዩ'ሎ። ብፍላይ ኢትዮጵያ ነቲ ሓድሽ ባጤራ ወግዓዊ ካብ ዝገበረትሉ መዓልታት ጀሚሩ እቲ ዋጋ ወሰኽ ከምዘርኣየ ኣብ ንግዲ ወርቂ ካብ ዝተዋፈሩን ነጋዶን ሰራሕተኛታትን ክነረጋግጽ ክኢልና። ብሄራዊ ባንኪ ኢትዮጵያ ኣብ 17 መስከረም 2013 [ኣ.ኢ] ዘቐመጦ መዕደጊ ዋጋ በዓል 21 ካራት ወርቂ ንግራም 2012 ብርን 64 ሳንቲምን እዩ። በዓል 24 ካራት ድማ 2300 ብርን 16 ሳንቲምን ከምዝኾነ ኣፍሊጡ ነይሩ። ብርግጽ ኣብ ዝሓለፉ ኣዋርሕ ዋጋ ወርቂ ወሰኽ ክረኣዮ ከምዝጸንሐ ቢቢሲ ካብ ዘዘራረቦም ወነንቲን ሰራሕተኛታትን መደብራት ወርቂ ይገልጹ።
Business,ስግኣት ደግሲ ለበዳ ኮሮናቫይረስ ዘንቀሎ ኣብ ዋጋታት ዓለምለኻዊ መሸጣ ብርክታት ምንቁልቋል ተራእዩ። ኣሜሪካ ቁጠባኣ ናብ ንቡር ንኽምለስ ነዊሕ ከምዝወስደላ ድሕሪ ምግላጻ ዋጋታት ዓለምለኻዊ መሸጣ ብርክታት ኣዝዮም ከምዘንቆልቆሉ እዩ ዝግለጽ ዘሎ። ኣብታ ሃገር እተን ዓበይቲ ዝባሃላ ሸየጥቲ ብርክታት ኣብዚ ሰሙን እዚ ዋግአን ብ7 ሚእታዊት ብምንቁልቋል ዝሓሰረ ዋጋ ኣመዝጊበን ኣለዋ። እቲ ምንቁልቋል ዋጋታት ኣብ ጃፓን፤ ሆንግኮንግን ቻይናን ’ውን ተራእዩ እዩ። ምንቁልቋል ዋጋ ነዳዲ ስዒቡ፤ መሸጣ ብርክታት ጽላታት ጸዓትን መጓዓዝያን ካብቲ ቀንዲ ዋግኡ ዝሓሰረ ኮይኑ ኣሎ።
Business,"ዓለም ማዕጾኣ ሸጊጣ፡ ኣብ ውሻጥኣ ተዓቚባ ትርከብ ኣላ። ውዕዉዕ መዓልታዊ ህይወት ዝርኣየሎምን ብሰብ ወዛሕዛሕ ዝብሉ ዝነበሩን ቦታታት ሎሚ፡ መናፍስቲ ዝገዝእዎም ክሳብ ዝመስሉ ዘፍርሕ ህድኣት ሰፊንዎም ኣሎ። ብሰንኪ ኮሮናቫይረስ ድማ ናይ ምንቅስቓስ እገዳታት ተነቢሩ፣ ኣብያተ ትምህርቲ ተዓጽየን፣ ማሕበራዊ ምትእኽኻባት ድማ ተኸልኪሎም ይርከቡ። እዚ፡ ኣብ ዓለም ቅድሚ ሕጂ ተራእዩ ዘይፈልጥ ግብረመልሲ'ዩ። ከምዚ'ልካ ግና ክሳብ መዓስ? እቲ ለበዳ ኣብቂዑ መዓስ'ዩ ህይወት ናብ ንቡር ዝምለስ? ቀዳማይ ሚኒስትር ብሪጣንያ ቦሪስ ጆንሰን ብሓሙስ ኣብ ዝሃቦ ጋዜጣዊ መግለጺ፡ ኣብዘን ዝቕጽላ 12 ሳምንቲ ነቲ ለበዳ ""ክንዓግቶ ንኽእል ኢና"" ድሕሪ ምባል፡ ""ኮሮና ቫይረስ ሳንጥኡ ጠቕሊሉ ከም ዝኸይድ ክንገብሮ ንኽእል ኢና"" ክብል ተሰሚዑ።"
Business,"ጠበቓን ተሓላቒት ብዙሃን ዝኾነት ፉንኬ ኣምብዮላ፡ ስራሕ ከተመልክት እንከላ ኣድልዎታት ይበጽሓ ከምዝነበረ ትገልጽ። ሓደ ሲሶ ካብቶም ዝዓበዩ 100 ትካላት ዓባይ ብሪጣንያ፡ ብቑጽሪ ውሑዳት ካብ ዝኾኑ ዓሌታት ዝመጽኡ ላዕለዎት ኣባላት መሪሕነት ከምዘይብሎም ጸብጻባት ይሕብሩ። ኣምብዮላ ""ጸላም ምዃነይን መጸውዒ ሽመይ ኣፍሪቃዊ ምዃኑን፡ ናብ ስራሕ ዓለም ንምእታው ብርግጽኝነት ዕንቅፋት ኮይኖሙኒ ነይሮም"" ትብል። ፈላማይ ኣፋፌት ስራሕ ንምርካብ ድማ ልዕሊ 100 ደወላት ስልኪ ንምግባር ከምዝተገደደት ትገልጽ። "" ብዙሕ ኣድልዎታትን ክበጽሐንን፡ ጸላም ጓል ኣንስተይቲ ብምዃነይ ድማ ካብ ካልኦት መሳርሕተይ ዝሓመቐ ኣተሓሕዛ ክግበረለይን ክኢሉ እዩ። "
Business,"ኣይተ ደሳለኝ ብስራት ኣብ ስራሕቲ ንግዲ ባጃጅ (በዓልቲ ሰለስተ እግሪ ተሽከርከርቲ) ዝተዋፈረ እዩ። ቀዳም 18 ታሕሳስ 2012 [ኣ.ኢ] ኣማስዩ ሓደ ሓጺር መልእኽቲ ብስልኩ ይበጽሖ። እቲ መልእኽቲ ካብ ኣንበሳ ኢንተርናሽናል ዝተልኣኸ ኮይኑ '1 ሚልዮን ብር ናብ ሕሳብካ ኣትዩሎ' ዝብል ትሕዝቶ ነይርዎ። ""ብጌጋ ዝኣተወ ምዃኑ ዝተገንዘብኩ ኣካውንተይ [ቁጽሪ ሕሳብ ባንኪ] ሓድሽ ምዃኑ እንትሓስብ'ዩ። ናብ ካልእ ኣካውንተይ እንተዝኸውን ዝኾነ 'ሰብ ኣታዊ ገይሩለይ ኣሎ' ምበልኩ ነይረ"" ይብል ኣይተ ደሳለኝ። ስለዝኾነ፡ ተጠራጢሩ ሰኑይ ንጉሆ ናብቲ ባንኪ ከይዱ።"
Business,ኣብ ዓለም ልዕሊ 200 ዓይነታት በለስ ኣለው። እዚኦም ብሕብሪ ዝተፈላለዩ ኮይኖም፡ ቢጫ፣ ሮዛን ጻዕዳን ሕብሪ ፍረ ብብዝሒ ከፍርዩ ይስትውዓል። ፍረ ተኽሊ በለስ፡ 24 ሚኢታዊት መዓልታዊ ክንወስዶ ዝግብኣና ቫይታሚን ሲ፣ ካልሸየም፣ ማግኔዥየም፣ ፖታሽየምን ኮፐርን ዝሓዘ ምኻኑ ድማ ሰብ ሞያ ይዛረቡ። ሳይንሳዊ መጽሄት ሞለኩለስ ብ2014 [ኣቆጻጽራ ኤውሮጳውያን] ኣብ ዘሐተሞ ጽሑፍ፡ ተኽሊ በለስ ባክቴሪያ፣ ጀርምን ረኽሲን ብምክልኻል ጥዕና ጸላም ከብዲ ኣብ ምሕጋዝ ዓብዪ እጃም ከም ዘለዎ ይጠቅስ። ብተወሳኺ፡ ምስ ካልኦት ዓይነታት ፍራምረ እንክነጻጸር'ውን 42 ሚኢታዊት ካሎሪ ከምኡ'ውን 9.9 ግራም ካርቦሃይድሬት ዝሓዘ ኮይኑ፡ መጠን ሽኮር ደም ንምቁጽጻር ከም ዝሕግዝ'ውን ይእመን።
Business,ቻይናዊ ፈጣሪ ስራሕን መስራቲ ዓብዪ ትካል ብኢንተርኔት ዝፍጸም ንግዲ [ኢ-ኮመርስ] ኣሊባባ ዝኾነ ጃክ ማ ኣብ ኢንዳስትሪ ፓርክ ቴክኖሎጂ ሓበሬታን ርክብን (ICT) ዑደት ኣካይዱ። ንሱ ብመሰረት ካብ ቀዳማይ ሚንስተር ኣብዪ ኣሕመድ ዝቐረበሉ ዕድመ፡ ትማሊ ናብ ኣዲስ ኣበባ ኣትዩ'ሎ። ንክልተ መዓልቲ ዝጸንሕ ዑደት ስራሕ ድማ ክገብር'ዩ። ኣብ ፓርክ ተክኖሎጂ ሓበሬታን ርክብን (ኣይሲቲ)፡ ኤለክትሮኒካዊ ማእኸል ዓለምለኸ ንግዲ ዮ[Electronic World Trade Platform - eWTP]ኢትዮጵያ ንምኽፋት ስምምዕ ተገይሩ። እቲ ስምምዕ ኣብ ሞንጎ ኢትዮጵያን ኣሊባባን'ዩ ተፈሪሙ።
Business,እታ ልዕሊ 14 ሽሕ ኣባጊዕ ጽዒና ትማሊ ሰንበት ካብ ወደብ ሚዲያ ዝተበገሰት ዓባይ መርከብ፡ ኣብ ጥቓ መስመር ገማግም ጸሊም ባሕሪ [Black Sea] ከምዝተገልበጠት ተገሊጹ። ኣብታ መርከብ ዝነበሩ ዜጋታት ሶርያ ዝኾኑ 22 ኣባላት ብህይወት ተሪፎም ኣለዉ። ሓደ ካብ ኣባላት'ታ መርከብ ብሰንኪ ትሑት ሙቖተ ሰብነት [hypothermia] ናብ ሆስፒታል ተወሲዱ'ሎ። ኣብዚ ሕዚ እዋን ከኣ ግዳያት'ቲ ሓደጋ ምግልባጥ ዝኾና ኣባጊዕ ንምትራፍ ወፍሪ ምድሓን እናተኻየደ እዩ። ዛጊት 32 ኣባጊዕ እናሓምበሳ ክርከባ ከለዋ፡ ዝበዝሓ ግን ጥሒለን ክኾና ከምዝኽእል ተሰጊኡ'ሎ።
Business,"ውዒሉ ሓዲሩ ንቡር ዶባዊ ርክብን ምንቅስቓስ ሰባትን ኣቑሑን ክህሉ እዩ ዝበሉ ኤርትራውያን ኣብ ከተማ ዘላምበሳ፡ ከም ድኳናትን ኣብያተ ሻህን መስተን ከፊቶም ይሰርሑን ትካላት ይሃንጹን ምህላዎም ናብቲ ከባቢ ዝተንቀሳቐሰ ሪፖርተር ቢቢሲ ትግርኛ ግርማይ ገብሩ ካብ ትዕዝብቱን ምስ ገለ ሰባት ብዝገበሮ ዕላልን ሓቢሩ። ኣቶ ፍስሃየ ሃይሉ፡ ሓደ ካብቶም ኣብ ዘላምበሳ ትካላት ንግዲ ዝሃንጹ ዘለዉ ኤርትራውያን እዩ። ስለምንታይ ኣብ ዛላምበሳ ዝብል ሕቶ ምስቀረበሉ፡ ነቲ ከባቢ ጽቡቕ ገይሩ ከምዝፈልጦን ምስ ዕርቀ ሰላም ኢትዮ ኤርትራ ከኣ ንመጻኢ ዓቢ ንግዳዊ ምንቅስቓስ ክህልዎ ይኽእል እዩ ብዝብል ተስፋ ንግዜን እዝግሄሩን ኣሚኑ ገንዘቡ የፍስስ ከምዘሎ ነጊሩ። ""ንክውድስ ዘይኮንኩስ ኣብ ትግራይ ናይ ብሓቂ ምቹእ ናይ ስራሕ ባይታ እዩ ዘሎ። ኣብ ስራሕካ ዝጠማመተካ፡ እንታዋይ ኢኻ? ኣበይ ዓድኻ? ዝብለካ ሰብ የሎን። ልክዕ ከምቶም ደቂ ዓዲ ኮይንና ኢና ንነብርን ንሰርሕን"" ይብል ኣቶ ፍስሃየ።"
Business,ሚሚ ለገሰ፣ ኣብ ቤት ትምህርቲ ኣልፋ ምስማዕ ዝተሰኣኖም (ጽሙማን) ትመሃር ኣብ ዝነበረትሉ እዋን ምስ ሓደ ኢትዮጵያውያን ካልእ ስዊዘርላንዳውን ተላልያ። ሽዑ ንሳቶም ብ3 ሚልዮን ብር መበገሲ በጀት፡ ንጽሙማን ዝሓቖፈ ትካል ናይ ምምስራት ዕላማ ነይርዎም። ኣብ መዕበዪ ህጻናት ዝዓበየት ሚሚ ምስ ክልቲኦም ኮይና ካብ ወረቐት ዝዳሎ ቦርሳ ንምስራሕ ተዳለዉ። ነዚ ክሓስቡ ከለዉ ድማ ነቶም ምስማዕ ዝተሰኣኖም ወገናቶም ዕድል ስራሕ ንምፍጣርን ከባቢ ካብ ብኽለት ንምክልኻልን ዕላማ ብምግባር'ዩ። ማሕበራዊ ኣገልግሎታት ምሃብ እትፈትው ሚሚ ብፈትሊ ትሰርሖም ካብ ዝነበረት ስራሕቲ ናብዚ ናይ ወረቐት ቦርሳ ገጻ መለሰት።
Business,ዋና ፈጻሚ ስራሕ ትዊተር ጃክ ዶርሰይ ኣብ ኢትዮጵያ ወይ ናይጀርያ ሽድሽተ ኣዋርሕ ንምጽናሕ ድልየት ከምዘለዎ ሓንቲ ዲፕሎማት እንግሊዝ ሓቢራ። ኣብ ናይጄርያ ላይለዋይ ኮሚሽነር እንግሊዝ ካትሪዮና ሊያንግ ብትዊተር ኣብ ዝዘርግሓቶ ሓበሬታ፡ መስራትን ዋና ፈጻሚ ስራሕን ማሕበራዊ መራኸቢ ትዊተር ጃክ ዶርሰይ፡ ትካሉ ኣብ ኣፍሪቃ ዘለዎ ዕዳጋ ንምዕባይ ዓሊሙ ሽድሽተ ወርሒ ክጸንሕ ትልሚ ኣለዎ ኢላ።
Business,"ታራ ቦሽ መስራቲትን ዋና ኣካያዲትን ናይ`ቲ ትሑት መጠን ሽኮር ዘለዎ ካራሜለ ዘፍሪ ትካል ስማርት ስዊትስ እያ። ንሳ ንነብሳ ከም ""ውልፍቲ ናይ ካራሜለ""ነበር ገይራ`ያ ትገልጻ። ""ካራሜለ ወይ ሓለዋት ንምግዛእ መዓልታዊ ኣብ 7-11 [ካራሜለ ዝሽየጠሉ ቦታ ምዃኑ`ዩ] እርከብ ነይረ"" ትብል`ታ ጓል 25 ዓመት ታራ። ""እናዓበኹ ምስ ከድኩ ግን ሽኮር ክሳብ ክንደይ ንቕርጺ ኣካላተይ፣ ንያተይን ብዛዕብኡ ዝነበረኒ ኣረኣእያን ይትንክፎ ከምዝነበረ ተረዲኡኒ"" ድማ ትብል። ክሳብ ክንደይ ዝኣክል ዘይሕጉስትን ዘይጥዕይትን ከምዝነበረት ምስ ተረድአት ግን፡ ቅድሚ ኣርባዕተ ሽኮራዊ መግቢ ምብላዕ ደው ኣቢላ። ኣብ ኣዝዩ ሓጺር እዋን ድማ ጽቡቕ ክስመዓ ከምዝጀመረ ትገልጽ።"
Business,ታንዛንያዊ ቢልዮነር መሓመድ ደውጂ ተጨውዩ ኣብ ዝነበረሉ እዋን ነቶም ዝጨወይቱ ክቐትልዎ ሓቲቱ ከም ዝነበረ ተዛሪቡ። መሓመድ፡ ቅድሚ 12 ኣዋርሕ፡ ኣብ ከተማ ዳረሰላም ታንዛንያ ካብ ኣፍደገ ሓደ ሆቴል እዩ ተጨውዩ። ብዛዕባ እቲ ኩነታት ንፈለማ እዋን ንመራኸቢ ብዙሓን ዝተዛረበ መሓመድ፡ ኣዒንቱ ሸፊኖም ከም ዝወሰድዎ ንቢቢሲ ገሊጹ። ንሱ ድሕሪ 10 መዓልቲ ብዘይ ዝኾነ ክፍሊት መበጆ ከም ዝተፈትሐ ይዛረበ።
Business,እንኮ ነፋሪት መገዲ ኣየር ዚምባብወ ናብ ጆሃንስበርግ በረራ ምስገበረት'ዩ ንመንግስቲ ደቡብ ኣፍሪቃ ዝኽፈል ዕዳ ክሳብ ዝዕደ ተዓጊታ ዝጸንሐት። ኤይር ዚምባብወ፡ ንመዕርፎ ነፈርቲ ጆሃንስበርግ ዘይከፈሎ ውንዙፍ ዕዳ ከምዘሎ ይግለጽ። እቲ መገዲ ኣየር ክኸፍሎ ዝግባእ መጠን ዕዳን ክንደይ ከፊሉ ነፋሪቱ ክወስድ ከም ዝኸኣለን ግን ዝሓበረ ነገር የለን። ብመንግስቲ ዝውነን መገዲኣየር ዚምባብወ፡ ብሓንቲ ነፋሪት ኣገልግሎት ዝህብ ኮይኑ፡ ናብ ከተማ ጆንስበርግ ጥራሕ በረራ የካይድ።
Business,"ፕረዚደንት ትራምፕ፡ ነቲ ኣብ ቀጻሊ ዓመት ዝሳለጥ ኣኼባ ጉጅለ 7 ኣብ ፍሎሪዳ ኣብ ዝርከብ፡ ናቱ መዘናግዒ ማእኸል (ሪዞርት) ከአንግዶ ውጥን ነይርዎ። እንተኾነ፡ ሓያሎ ነቐፌታታት ስለ ዘስዓበሉ፡ ነቲ ውጥን ገዲፍዎ። ትራምፕ ብተኸታታሊ ኣብ ትዊተር ኣብ ዝጠቀዖም ጽሑፋቱ፡ ነቲ ውጥን ከም ዝገደፎ እንትገልጽ፡ ዝገደፈሉ ምኽንያት ድማ ብሰንኪ ""ጽሉልን ዘይርትዓውን ተጻብኦ"" ኣባላት ሰልፊ ዴሞክራትን መራኸብቲ ሓፋሽን ምዃኑ ገሊጹ። ነቐፍቲ፡ እቲ ውጥን ትራምፕ ስልጣኑ ንውልቃዊ ረብሕኡ ከም ዘውዕሎ ዘርእይ መረዳእታ እዩ ኢሎም። ቤተመንግስቲ ኣመሪካ ግን፡ ነቲ ክሲ ነጺግዎ። ትራምፕ ነቲ ውጥን ድሕሪ ምግዳፉ፡ ኣኼባ ጉጅለ 7 ኣብ ካምፕ ዴቪድ ኣብ ዝርከብ መዘናግዒ ክእንገድ ከም ዝኽእል ተዛሪቡ'ሎ።"
Business,"ኣብ ኢትዮጵያ፡ ኣብዚ ሒዝናዮ ዘለና ሓድሽ ዓመት 2012 [ኣቆጻጽራ ኢትዮጵያ] ንኽልተ ናይ ብሕቲ ትካላት ቴሌኮም ፍቓድ ከም ዝወሃብ ተገሊጹ። ኣብ ቀረባ ብቐዳማይ ሚንስትር ኣብይ ኣሕመድ፡ ናይቲ በዓል መዚ ዋና ዳይሬክተር ኮይኑ ዝተመዘዘ ኣይተ ባልቻ ሬባ'ዩ ነዚ ሓቢሩ ዘሎ። በዓል መዚ ኮሚዩኒኬሽን ኢትዮጵያ፡ ብመሰረት ባይቶ ወከልቲ ህዝቢ ዘጽደቖ ኣዋጅ ቁጽሪ 1148/2011፡ ንዓውዲ ቴሌኮም እናተቖጻጸረ፡ ናብቲ ስራሕ ክወፍሩ ንዝደልዩ ናይ ብሕቲ (ውልቀ) ትካላት እቲ ዕዳጋ ምችው ንምግባር ዓሊሙ ዝተጣየሸ እዩ። ኣይተ ባልቻ ""እዚ በዓል መዚ፡ ኣብዚ ዓመት ከፈጽም ካብ ዝሓሰቦም ስራሕቲ እቲ ሓደ፡ ኣብ ዓውዲ ቴሌ-ኮሚዩኒኬሸን ክዋፈሩ ንዝደልዩ ክልተ ትካላት ፍቓድ ምሃብ'ዩ"" ክብል ንቢቢሲ ተዛሪቡ።"
Business,ማልዌርባይትስ ኣብ ኣሜሪካ ዝመደበሩ ኣብ ናይ ኮምፒዩተር ጸረ-ቫይረስ ፕሮግራም ዝነጥፍ ኩባንያ ኮይኑ ኣብዚ እዋን፡ እቲ ብኽልተ ሰባት ዝጀመረ ትካል ልዕሊ 750 ሰራሕተኛታት ኣለዎ። ቢቢሲ ኣብቲ ዘ ቦስ [እቲ ሓላፊ] ዝብል ሰሙናዊ መደባቱ ናይ ዝተፈላለዩ ወነንቲ ንግዳዊ ትካላት ሓጺር ታሪኽ ሂወት የቕርብ። ኣብዚ ሰሙን ናይ ማርሲን ኮልቺንስኪ፡ መስራቲ ማልዌርባይትስ ዝተባህለ ኣብ ኣሜሪካ ዝመደበሩ ኣብ ናይ ኮምፒዩተር ጸረ-ቫይረስ ፕሮግራም [ኣንቲ-ቫይረስ ሶፍትዌር] ዝነጥፍ ኩባንያ ኢና ከነቕርበልኩም። ብዙሓት ወነንቲ ንግዳዊ ትካላት ኣብ ሂወቶም ``ኣገዳሲ ህሞት`` ኣለዎም። እቲ ኣገዳሲ ህሞት ድማ ኣብ ሂወቶም ገለ ነገር ንምብርካት ይጽዕቱ ከምዘለው ዝግንዘብሉ ህሞት ኢዩ።
Business,ኢትዮ ቴሌኮም ካብ ጠቕላላ ናይቲ ኩባንያ ብጽሒት 51 ምኢታዊትን ቦርድ ምሕደራን ሒዙ ክቕጽል ተወሲኑ። በዚ መሰረት፡ መንግስቲ ኢትዮጵያ ንብርክት ዝበሉ ዝውንኖም ትካላት ልምዓት ናብ ብሕቲ ንምስግጋር ግብራዊ ስራሕ ከም ዝጀመረ ኣፍሊጡ። ሚኒስተር ዲኤታ ፋይናንስ ዶክተር እዮብ ተካልኝ፡ እዚ 49 ሚኢታዊት ብጽሒቱ ንመሸጣ ብምቕራብ፡ እቲ ዝተረፈ ብጽሒትን ቦርድ ምሕደራኡን ሒዙ ክቕጽል ምኻኑ ገሊጹ። ዶክተር እዮብ እቲ ናይ ውልቀ ሴክተር አብዚ ጨረታ ክሳተፍ ክተባባዕ ከምዝኾነ እውን ተዛሪቡ።
Business,ክልተ ኢትዮጵያውያን ተስፋ ዘለዎም ኣህጉራዊ ስራሕቲ ምህዞ ብምባል ተሸሊሞም። ጄትኤጅ ኔሽን ቢውልደር ዝተብሃለ ትካል ኣብ ኣዲስ ኣበባ ኣብ ዘካየዶ ስነስርዓት ኢዩ እቲ ሽልማት ተዋሂቡዎም። መስራቲት ቀበና ሌዘር ሰምሃል ጉዑሽ እቲ ሽልማት ካብ ዝተውሃቦም ሓንቲ ኢያ።
Business,ባንኪ ልምዓት ኣፍሪካ ንመዘመኒ ስርዓት ክፍሊት ኤሌክትሮኒክስ ኢትዮጵያ ዝኸውን 2 ነጥቢ 3 ሚሊየን ዶላር ሓገዝ ኣፅዲቑ። ዳይሬክተራት ቦርድ እቲ ባንኪ፥ መሰረተ ልምዓት እቲ ስርዓት ክፍሊት ብብሄራዊ ባንኪ ዝምራሕ ሓገዝ ማሕበር ኣክሲዮን ኢት ስዊች ኣፅዲቑ ኣሎ፡፡ እቲ ናይ ሕዚ ሓገዝ፥ ኣብ ኣፍሪካ ስርዓት ክፍሊት ኤሌክትሮኒክስ ንምስፍሕፋሕ ካብ ዝተጣየሸ ዲጂታል ፋይናንሺያል ፋሲሊቲ ኣፍሪካ ካብ ዝተብሃለ ፍሉይ ስርዓት ፈንድ እቲ ባንኪ ዝተረኸበ ከምዝኾነ ተገሊፁ፡፡ ኣብ ኣፍሪካ ባንኪ ዘይጥቀሙ 332 ሚሊየን ሰባት ተጠቀምቲ ዲጂታል ስርዓት ክፍሊት ንምግባር ዝዓለመ ሓገዝ ኢዩ ተባሂሉ፡፡
Business,ዘይግቡእ ወሰኽ ዋጋ ኣብ ልዕሊ ዝገበሩ ክልተ ኢንዱስትሪታት ስጉምቲ ከምዝተወሰደ ሚኒስቴር ንግዲን ኢንዱስትሪን ኣፍሊጡ። ሚኒስትር ዴኤታ እቲ ቤት ዕዮ ኣይተ እሼቴ ኣስፋው፥ እቲ ስጉምቲ ኣብ ልዕሊ ክልተ ፋብሪካታት ቢራ ከምዝኾነ ገሊፆም። እቶም ኢንዱስትሪታት ናብ ስራሕ ቅድሚ ምእታዎም ቢዚነስ ፕላን ከዳልዉ ይግባእ ነይሩ ኢሎም። ብመሰረት እዚ ናይ ባዕሎም ትርፊ ንምስፋሕ ክብሉ ወሰኽ ዋጋ ወሰኽ ዋጋ ምግባሮም ኣግባብነት ከምዘይብሉ ተዛሪቦም። ካልኦት ትካላት እውን ተመሳሳሊ ተግባር ካብ ምፍፃም ነክቑጠቡ ኣተሓሳሲቦም።
Business,ኢትዮጵያን ሃገራት ምብራቕን ደቡብን ኣፍሪካ ሰነድ ስምምዕነት ናይ ሓባር ዕዳጋ  ከቲመን። እቲ ናይ ሓባር ከባቢ ንምልማዕ ዘውዕል ስምምዕነት 6 ነጥብ 6 ሚሊየን ዶላር ኣሜሪካ ዝበፅሕ ኢዩ ተባሂሉ። ብመሰረት እቲ ስምምዕነት ንምምሕያሽ ምምሕዳር ዶብ፣ ንግዲን ትራንስፖርቲን ሞያሌን ጋላፊን ዝውዕል ኢዩ ተባሂሉ። እዚ ድማ ኢትዮጵያ ኣገልግሎት ሓደ ማእኸል ንክተመሓይሽ፣ ኣብ መንጎ ኤጀንሲታት ዘሎ ርክብ ንምውሳኽ፣ ኣብ ሞያሌን ጋላፊን ዘሎ ርክብ ጨንፈራት ጉምሩክ ክብ ንምባል ዘኽእል ኢዩ ተባሂሉ። ነቲ ፕሮጀክት ንምዕዋት ሕብረት ኣውሮፓ ደገፍ ክምዝገብር ኮሚዩኒቲ ቢዝነስ ኣፍሪካ ፀብፂቡ።
Business,ሚኒስቴር ንግድን ኢንዱስትሪን ካብ ፅባሕ 27 ለካቲት ክሳብ 30 መጋቢት  2013 ዓ.ም ተግባራዊ ዝኸውን ሓዱሽ መሸጢ ዋጋ ነዳዲ ዕላዊ ገይሩ። ኦሞቲክ ሓፈሻዊ ሓላፍነቱ ዝተወሰነ ውልቀ ማሕበር ብ114 ሚሊየን ብር ኣብ ኮይሻ ሎጅ ከምዝሃንፅ ኣፍሊጡ። እቲ ማሕበር ኣብ መኣዲ ንሃገር ኣብ ዝተተለመ ፕሮጀክት ኮይሻ እቲ ሎጅ ንምህናፅ ዘኽእል ሓሙሽተ ሄክታር መሬት ከምዝተረከበ እውን ተሓቢሩ። እቲ ህንፀት ብሰለስተ ምዕራፍ ከምዝካየድ እውን ተገሊፁ።
Business,ኣብ ኣፍረይቲ ውሽጢ ዓዲ ዝፈረየ 17 ሚሊየን ሊትሮ ዘይቲ ናብ ዕዳጋ ከምዘኣተወ ሚኒስቴር ንግዲን ኢንዱስትሪን ኣፍሊጡ። ሚኒስትር ንግዲን ኢንዱስትሪን ኣይተ መላኩ ኣለበል፥ ድሌትን ቀረብን መሰረታዊ ሸቐጣት ብምምላእ ኩነታት ናብራ ሕብረተሰብ ንምምሕያሽ ኣብ ዝተሰርሐ ስራሕ ፋብሪካታት ዘይቲ ተሃኒፆም ኣብዚ ወርሒ ናብ ፍርያት ብምእታው 17 ሚሊየን ሊትሮ ናብ ዕዳጋ ከምዘእተዉ ገሊፆም፡፡ 58 ሚኢታዊ ቀረፅን ተተሓሓዝቲ ክፍሊታትን እናተነበረሎም ዝመነሩ ከም ዘይቲ፣ ንህፃናት ዝኾኑ ሃነፅቲ ምግቢታትን ከምኡ እውን ካልኦት መሰረታዊ ምግቢ ተንከፍ ፍርያታት ናብ 5 ሚኢታዊ ክወርድ ብምግባር ስርዓት ንግዲ ዕዳጋ ንምምሕያ እናተሰርሐ ከምዝርከብ እውን ኣብሪሆም፡፡
Business,ኣድላዪ ስርዓት ጉምሩክ እንተይተፈፀመሎም ናብ ውሽጢ ዓዲ ንምእታው ፈተነ ዝተገበረሎም ልዕሊ 38 ሚሊየን ብር ዝግመቱ ናውቲታት ኮንትሮባንድ ተታሒዞም። ሚኒስቴር እቶት ከምዝበሎ፥ሸሞንተ ተጠርጠርቲ ኣብ ቁፅፅር ብምውዓል ምርመራ ይግበረሎም ኣሎ። ኣፅዋር ኩይናት (ፈንጂ፣ ሽጉጥ፣ ክላሽ ጥይት)፣ ነዳዲ፣ ፅርየቱ ዘይሓለወ መድሓኒት፣ ፍሪያት ምግቢ፣ መፀባበቕቲ ኣቑሑ፣ ናይ ዝተፈላለዩ ሃገራት ገንዘብ (ብር፣ ዶላር፣ ድርሃም፣ ስዊስ ፍራንክን ሪያልን)፣ ማዕድን፣ ፍሪያት ግብርና፣ ኤሌክትሮኒክስን ኣልባሳትን ካብ መንጎ እቶም ዝተትሓዙ ከምዝኾኑ ተገሊፁ፡፡
Business,መገዲ ኣየር ኢትዮጵያ ናብ ዝተፈላለያ ሃገራት 95 ሚሊየን ፍረ ዕምበባ ምጉዕዓዙ ኣፍሊጡ። እቲ መገዲ ኣየር ነቲ ፍረ ዕምበባታት ከጎዓዕዞም ዝኸኣለ፥ ኣብ እዋን መዓልቲ ቫላንታይን ጥራሕ ከምዝኾነ ገሊፁ፡፡ ኣገልግሎት ካርጎን ሎጂስቲክስን እቲ መገዲ ኣየር ከምዝሓበሮ፥ ካብ ዝተጓዓዓዘ ዕምበባ እቲ 1 ሺሕን 600 ቶን ካብ ናይሮቢ፤ እቲ 3 ሺሕ ቶን ድማ ካብ ኣዲስ ኣበባ ኢዩ፡፡ እቲ ፍርያት ዕምበባ፥ ናብ ቤልጂም፣ ኮትዲቯር፣ ጀርመን፣ ጣሊያን፣ ሕቡራት ዒማራት ዓረብ፣ ኣሜሪካ፣ ደቡብ ኮሪያ፣ ስዑድ ዓረብን ደቡብ አፍሪካን ዝተጓዓዓዘ ኢዩ፡፡
Business,ኣብ መጀመርታ 7 ኣዋርሕ እዚ በጀት ዓመት ካብ ወፃኢ ንግዲ 1 ነጥቢ 8 ቢሊዮን ዶላር ኣሜሪካን ኣታዊ ምርካቡ ሚኒስቴር ንግድን ኢንዱስትሪን ኣፍሊጡ፡፡ ዘፈር ፍርያት ሕርሻ 1 ነጥቢ 178 ቢሊየን፣ ዘፈር ማኑፋክቸሪንግ 211 ነጥቢ 4 ሚሊየን፣ ዘፈር መዓድን 373 ነጥቢ 7 ሚሊየንን ካልኦት ዘፈራት 50 ነጥቢ 6 ሚሊየን ዶላር ኣሜሪካ ኣታዊ ብምርካብ ቀዳማይ ብፅሒት ከምዝሓዙ እቲ ሚኒስቴር ገሊፁ፡፡ ኣብ በጀት ዓመት ካብ ወፃኢ ንግዲ ኣታዊ ንምርካብ ካብ ዝተሃቀነ 88 ሚኢታዊ ዘዐወተ እንትኸውን፥ ምስ ዝሓለፈ ዓመት ተመሳሳሊ ወቕቲ እንትነፃፀር 15 ሚኢታዊ ሓለፋ ምርኣዩ እቲ ሚኒስቴር ገሊፁ፡፡
Business,ባንኪ ንግዲ ኢትዮጵያ ኣብ ውሽጢ ሹድሽተ ኣዋርሕ ልዕሊ 83 ቢሊየን ተቐማጢ ገንዘብ ክእክብ ምኽኣ ኣፍሊጡ። እቲ ባንኪ ኣብ መንፈቕ ዓመት 2013 ዓ.ም 2 ነጥቢ 5 ሚሊየን ሓደሽቲ ሒሳብ ቁፅሪታት ዘኽፈተ እንትኸውን፥ ናይ ትልሙ 221 ሚኢታዊ ብምግባር ተወሳኺ ብር 83 ነጥቢ 2 ቢሊየን ተቐማጢ ገንዘብ ክእክብ ክኢሉ ኢዩ። ሓፈሻዊ ክዙን ተቐማጢ ገንዘብ እቲ ባንኪ እውን ብር 6778 ነጥቢ 7 ቢሊየን ዝበፅሐ እንትኸውን፥ እዚ ድማ ልዕሊ ትልሚ 107 ሚኢታዊ ከምዝተግበረ ተገሊፁ። ካብዚ ሓሊፉ ድማ ቁፅሪ ዓማዊል እቲ ባንኪ 27 ነጥቢ 5 ሚሊየን በፂሑ ተባሂሉ። ባንኪ ንግዲ ኢትዮጵያ ኣብ ኢትዮጵያ ንዝሳለጡ ፕሮጀክታት ልምዓት ኣብቲ መንፈቕ ዓመት ብር 47 ነጥቢ 2 ቢሊየን ሓዱሽ ልቓሕ ኣቕሪቡ ኢዩ።
Business,ሚኒስትር ዲኤታ ሚኒስቴር ገንዘብ ያስሚን ወሀብረቢ ምስ ዋና ዳይሬክተር ባንኪ ልምዓት ኣፍሪካ ኣሞስ ኪፕሮኖ ቼፕቶ ተዛቲየን። እቲ ባንኪ ልምዓት ብፍላይ ኣብ ዝርገሐ መሰረተ ልምዓት፣  ትራንስፖርት፣ ኢነርጂ፣ ክንክን ማይን ፅሬትን፣  ግብርና ዝገብሮ ሓገዝ ኣጠናኺሩ ንክቕፅል ሓቲተን። ዋና ዳይሬክተር ባንኪ ልምዓት ኣፍሪካ ኣሞስ ኪፕሮኖ ቼፕቶ ብግደኦም፥ እቲ ባንኪ ሃገር በቆል ፕሮግራም ምምሕያሽ ኢኮኖሚ እዛ ሃገር ንምሕጋዝ ዘለዎ ቁርፀኝነት ኣረጋጊፆም።
Business,ኣብ ዘፈር ምፍራይን ሓይሊን ዝተዋፈሩ ሰለስተ ትካላት ልምዓት ኣብ መፋርቕ ዓመት ልዕሊ ብር 200 ሚሊየን ኣትሪፎም። ኣብ ትሕቲ ኤጀንሲ ምሕደራን ትሕዝቶን ትካላት ልምዓ መንግስቲ ካብ ሞንጎ ዝርከቡ ትካላት ልምዓት እቶም ሰለስተ ትካላት ልምዓት ብር 117 ነጥቢ 6 ሚሊየን ከስቢ ከምዝተረኸበ ተገሊፁ ኣሎ። እቶም ትካላት ልምዓት ትካል መሐተሚ ብርሃንን ሰላምን፣ ብሄራዊ ፋብሪካ ኣልኮልን ኣረቂን ከምኡ እውን ማሕበር ኣክሲዮን ፐልፕልን ወረቐትን እንትኾኑ፥ ብር 665 ነጥቢ ሚሊየን መሸጣ ብምስላጥ ዝረኸቡዎ ኣታዊ ከምዝኾነ ተፈሊጡ፡፡ ካብ ሞንጎ እቶም ሰለስተ ትካላት ብሄራዊ ፋብሪካ ኣልኮልን ኣረቂን መሸጣ ወፃኢ ዝገብር እንትኸውን፥ 200 ሺሕ ዶላር ኣሜሪካ ንምርካብ ተተሊሙ 342 ሺሕን 556 ዶላር ኣሜሪካ ምርካብ ተኻኢሉ፡፡
Business,ኣብ ደረቕ ወደብ ሞጆ ቅልጡፍ ኣገልግሎት ንምሃብ ዘኽእላ ልዕሊ 19 ሚሊየን ብር ወፃኢ ዝተገበረለን 47 መሳርሒታት ወደብ ናብ ስራሕ ኣቲየን። ካብ ባንኪ ዓለም ብዝተረኸበ ደገፍ ዝተገዝኣ እተን መሳርሒታት ወደብ ስነ ሰርዓት ምረቐአን ኣብ ደረቕ ወደብ ሞጆ ተሳሊጡ። ሚኒስትር ትራንስፖርት ወይዘሮ ዳግማዊት ሞገስ፥ ዓውዲ ትራንስፖርት እዛ ሃገር ንምጥንኻር ብዙሓት ስራሕቲ ይስርሑ ከምዘለዉ ተዛሪበን። ኣገልግሎት ሎጂስቲክስ ንምምዕባል ትኹረት ከምዝተውሃቦ እውን ሓቢረን።
Business,ኣብ ዝሓለፉ ሽዱሽተ ኣዋርሕ ልዕሊ ብር 143 ቢሊየን ናብ ሃገር ዝኣተወን ኣብ ቀፃሊ ዝኣቱን ልቓሕን ሓገዝን ከምዝተረኸበ ሚኒስቴር ገንዘብ ኣፍሊጡ። እቲ ሚኒስቴር፥ ኢትዮጵያ ካብ ክልተ ቀንዲ ቀንዲ ፍልፍላት እቶት ልቓሕን ሓገዝን ንመፈፀሚ ፕሮግራማት ልምዓት ከምትረክብ ገሊፁ፡፡ እቲ ሓደ ካብ በይነ መንግስታዊ ትካላትን ዓለም ለኸ ትካላት ገንዘብ እንትኸውን፥ ካልኣይ ድማካብ ፍልፍል ምትሕብባር መንግስታት ዝርከብ ኢዩ፡፡ በቲ ዝተፈፀመ ስምምነት ድማ ቃል ዝተኣተወን ዝተተተለሙ ስራሕቲን ንምፍፃም ኣብ ዝቕፅሉ ካብ 3 ክሳብ 10 ዓማውቲ ናብ ሃገር ዝኣቱ ብር 77 ነጥቢ 33 ቢሊየን ልቓሕን ሓገዝን ተረኺቡ። ካብ ሞንጎ እዚ እቲ ብር 17 ነጥቢ 69 ቢሊየን ብልቓሕ ከምኡ እውን ብር 59 ነጥቢ 64 ቢሊየን ድማ ብሓገዝ ከምዝተረኸበ ተገሊፁ። ብተመሳሳሊ እውን ቅድም ክብልን ኣብ ዝሓለፉ ሽዱሽተ ኣዋርሕን ካብ ዝተረኸበ ሃፍቲ ኣብ መንፈቕ ዓመት ናብ ውሽቲ ሃገር ዝኣተወ ሓገዝን ልቓሕን ብር 66 ቢሊየን ከምዝኾነ ተሓቢሩ።
Business,ፕሮጀክት መሰረተ ልምዓት መዕቖሪ ነዳዲ፣ መአዘዚ ሃዲድ ባቡርን መራገፊ ነዳዲን ኣዋሽ ተጀሚሩ። እቲ ፕሮጀክት ዝህነፅ ኣብ ክልል ዓፋር እንትኸውን፥ ብ2 ነጥቢ 8 ቢሊዮን ብር ወፃኢ ኣብ ውሽጢ ሓደ ዓመት ክዛዘም ኢዩ ተባሂሉ። ምኡእ ወፃኢ እቲ ፕሮጀክት ብመነግስቲ ኢትዮጵያ ዝሽፈን ኢዩ። ኣስራሒ እቲ ፕሮጀክት ኮርፖሬሽን ምድሪ ባቡር ኢትዮጵያ እንትኽውን፥ ተቛራፂ እቲ ፕርጀክት ድማ ኮንስትራክሽን ኮርፖሬሽን ስቪል ኢንጂነሪነግ ቻይና  ኢዩ። ኣብ መርሃ ግብሪ ምጅማር እቲ ህንፀት ሓለፍቲ ስራሕ መንግስቲን ካልኦት ኣካላትን ተረኺቦም።
Business,ኣብ በጀት ዓመት 2013 ዓ.ም ወርሒ ጥሪ መጠነኛ ክለሳ ዋጋ ነዳዲ ምግባሩ ሚኒስቴር ንግዲን ኢንዱስትሪን ኣፍሊጡ። ወሰኽ ዋጋ ነዳዲ ዓለም ስዒቡ ኣብ ወርሒ ጥሪ ኣብ ቀረብ ፍርያት ዋጋ ነዳዲ ውስን ክለሳ ዋጋ ከምዝተገበረ ኣብቲ ሚኒስቴር ዳይሬክተር ቁፅፅርን ክትትልን መፅናዕቲ ዋጋ ኣቕሑት ንግዲ ኣይተ ካሳሁን ሙላት ተዛሪቦም። መንግስቲ ካብ ወርሒ ሚያዝያ 2011 ዓ.ም ጀሚሩ ዋጋ ነዳዲ ወሰኽ የርኢ እምበር መንግስቲ ነቲ ወሰኽ ብምሽፋን ኣብ ዘሓለፉ ክልተ ዓመታት ብር 24 ነጥቢ 05 ቢሊየን ሸኽሚ ዋጋ ተሸኪሙ ምፅንሑ ኣብሪሆም፡፡
Business,መንግስቲ ኢትዮጵያን መንግስቲ ጃፓንን ንልምዓት መገዲ ኣስፋልት ዝውዕል ብር 190 ሚሊየን ስምምዕነት ሓገዝ ተፈራሪሞም። እቲ ስምምዕነት፥ ሚኒስትር ዲኤታ ገንዘብ ያስሚን ወሃቢረቢን በዓል ምሉእ ስልጣን ኣምባሳደር ጃፓን ኣብ ኢትዮጵያ ኢቶ ታኮን ፈሪሞምዎ፡፡ ኣብ ስሩዕ ፕሮግራም ማዕቐፍ ልምዓት መንግስቲ ጃፓን ምስ ዝርከብ ምትሕብባር ማሕበራዊን ኢኮኖሚያዊን ልምዓት ሓደ ኣካል ዝኾነ ስምምዕነት እንትኸውን፥ በዓል መዚ መገዲታት ኢትዮጵያ ናብ ጂቡቲን ደቡብ ሱዳንን ዝወስዱ ዋና ዋና መገዲታት ንምሕዳስ ዝውዕል ኢዩ ተባሂሉ፡፡
Business,ሚኒስቴር ንግዲ ኣብ እዋናዊ እታወት ዘይቲ ዘለዉ ፀገማት ኣድሂቡ ምስ ኣፍረይቲን ኣምፃእቲን ሓዊሱ ኣብቲ ዓውዲ ምስ ዘለዉ ኣካላት ተዛቲዩ። ካብ 2002 ዓ.ም ጀሚሩ ዋጋ ዘይቲ ኣብ ዕዳጋ ብተኸታታሊ ናይ ምውሳኽ ዝንባለ የርኢ እምበር፥ ካብ ቅድሚ ሓደ ወርሒ ኣብ ዘሎ እዋን ግን ብምኽንያት ስሱዓት ነጋዶ ናህሪ ዕዳጋ ዘይቲ ኣዚዩ ከምዝወሰኸ ይግለፅ፡፡ መንግስቲ እቲ ፀገም ንምፅዋር ብበጀት ብምዱጓ ንዝተመረፁ ኣምፃእቲ ዋጋ ንምቕራብ ፈተነ ከምዝተገበረ ሚኒስትር ዲኤታ ንግዲን ኢንዱስትሪን እሸቴ ኣሰፋ ገሊፆ፡፡ ለበዳ ኮቢድ-19 ስዒቡ ካብ ቀረፅ ናፃ ዝኾነ ፈሳሲ ሰይቲ ንኸኣቱ ይገበር እምበር፤ ልዑል ትርፊ ምእካብ ብዝደሊዩ ነጋዶ ምኅንያት ህዝቢ ቅሬታ እናቕረበ ከምዝርከብ ኣብሪሆም፡፡ ዘይሕጋዊ ዕድጊትን መብዛሕተኦም ኣምፃእቲን ካብ ኣዲስ ኣበባ ወፃኢ ስለዝኾኑ ንምቁፅፃርን ምክትታልን ኣፀጋሚ ከምዝኾነ ኣብቲ መድረኽ ተሓቢሩ፡፡
Business,ኢትዮ ቴሌኮም ኣብ ዝሓለፉ 6 ኣዋርሕ ልዕሊ 25 ቢሊየን ብር ኣታዊ ከምዝረኸበ ኣፍሊጡ። ዋና ኣፈፃሚት ስራሕ ኢትዮ ቴሌኮም ወይዘሪት ፍሬሕይወት ታምሩ ሎሚ መዓልቲ ኣብዝሃብኡ መግለፂ፥ ኣብቲ ዝሓለፈ ቀዳማይ ፈረቓ ዓመት 25 ነጥቢ 57 ቢሊየን ብር ኣታዊ ከመዝተረኸበ ኢየን ተዛሪበን። እቲ ኣታዊ ካብ ዝነበረ ትልሚ እቲ 95 ሚኢታዊ ከምዘዐወተ ኣፍሊጠን። ኣብቲ ዝተሓበረ ኣዋርሕ፥ ርካቦት ሸርፊ ወፃኢ 80 ነጥብ 2 ሚሊየን ዶላር ከምዝኾነ ሓቢረን። ኣብ ኢትጵያ ካብ ዘለዉ ተጠቀምቲ ሞባይል ስልኪ እቶም 64 ነጥቢ 3 ሚኢታዊ ተጠቀምቲ ኢንተርኔት ከምዝኾኑ ገሊፀን። በዝሒ ሓፈሻዊ ዓማዊል ኢትዮ ቴሌኮም 50 ነጥቢ 7 ሚሊየን ከምዝበፅሐ እውን ገሊፀን።
Business,ኢትዮጵያን ቱርክን ኣብ መንጎአን ዘሎ ልውውጥ ንግዲ ናብ 1 ቢሊየን ዶላር ንምብፃሕ ተስማዕሚዐን። ሚኒስትር ንግዲን ኢንዱስትሪን ኣይተ መላኩ አለበል ኣብ ዝተረኸብሉ መበል ሻምናይ ኣኼባ ኮሚሽን ሕብረት ኢኮኖሚ፣ ንግዲን ቴክኒክን ኢትዮ ቱርኪ ኣብ ኣንካራ ተሳሊጡ። ኣብቲ ኣኼባ ኢትዮጵያን ቱርክን ኣብ መንጎአን ዘሎ ልውውጥ ንግዲ ናብ 1 ቢሊየን ዶላር ንምብፃሕ ተስማዕሚዐን። ብተወሳኺ ጉድለት ንግዲ፣ ዕንቅፋታት ንግዲ ንምቕናስ፣ ኢንቨስትመነት ንምዕባይን ደኣንት ንምድጋፍን ከምዝተስማዕማዓ ተገሊፁ።
Business,ቤት ፅሕፈት ቀዳማይ ሚኒስተር ኣብ መኣዲ ንሃገር ንምስታፍ ገንዘብ ኣታዊ ብምግባር ብፅሒት ባንኪ ብምልኣኽ ንዘፍለጡ ትካላት ሻውዓይ ዙር ምስጋና ኣቕሪቡ።
Business,ብ እንዳ ልኳንዳ ሕብረት ስራሕ ማሕበራት ሕፅረት ቀረብ ስጋ ከየጋጥም ምድላው ክዝተገበረ ኤጀንሲ ሕብረት ስራሕ ምምሕዳር ኣዲስ ኣበባ ኣፍሊጡ። እቲ ኤጀንሲ ዝመፅኡ በዓላት ልደትን ጥምቀትን ኣመልኪቱ ምስ ኣመራርሓታት ሕብረት ስራሕ ሸመትቲን ልዕሊ 200 ምስ ዝኾኑ ሰብ ዋና እንዳ ልኳንዳን ዘተ ኣሳሊጡ። ዋና ዳይሬክተር እቲ ኤጀንሲ ኣይተ ውብነህ እምሩ፥ ኣብ ዝቕፅል በዓል ልደት ሕፅረት ቀረብ ስጋ ከይፍጠር ምስ ዩኒየናት ሕብረት ስራሕ ብምውዳድ እናተሰርሐ ከምዝኾነ ተዛሪቦም። በተን ዩኒናት ኣቢሉ ንሕርዲ ዝኾኑ ሰንጋታት ብተመጣጣኒ ዋጋ ንእንዳ ልኳንዳ ከምዘቕርብ እውን ገሊጾም። ኣብቲ ኤጀንሲ ዳይሬክተር ዕድጊት ወይዘሮ ደብሪቱ ለኣለም ብግደአን፥ እንዳ ልኳንዳታት ንሕብረተሰብ ፅሬት ዘለዎ ኣገልግሎት ንኽህቡ ኣድላዪ ሓገዝ እናተገበረሎም ከምዝኾነ ተዛሪበን።
Business,ኣብ ኣሜሪካ ዝነብሩ ኢትዮጵያውያንን ትውልደ ኢትዮጵያውያንን ልዕሊ 7 ነጥቢ 7 ሚሊየን ዶላር ዋጋ ዘለዎም መድሓኒታትን እታዎታት ሕክምናን ደገፍ ገይሮም። ኣብ ሚኒሶታ ዝርከብ ቤት ፅሕፈት ቆንስላ ኢትዮጵያ ብመሰረት ዘቕረበሎም ሕቶ፥ በዓል ዋና ሜዲካል ኤክስፕረስ ትሬዲንግ ኣይተ እዩኤል ዮሴፍ ዘለቀ ዳይሬክት ሪሊፍ ኢንተርናሽናል ምስ ዝተብሃለ ትካል ብምትሕብባር እቶም መድሓኒታትን ሰፕላይስን ብመገዲ ኣየር ኢትዮጵያ ኣቢሎም ብናይ ባዕሎም ወፃኢ ብምጉዕዓዝ ቀፃሊ ዕለተ ረቡዕ ናብ ኣዲስ ኣበባ ከምዝበፅሕ ተገሊፁ።
Business,ሚኒስቴር ትምህርቲ ብዓውዲ ሳይንስ፣ ቴክበኖሎጂ፣ ምህንድስና፣ ጥበብን ሒሳብን ኣቢሎም ዝቐርቡ ውፅኢት ምህዞ ተምሃሮ ብኣግባቡ ምምራሕ ዘኽእል ረቂቕ መምርሒ ከምዝተሰናድአ ኣፍሊጡ። እቲ መምርሒ እቶም ተምሃሮ ስራሕቲ ምህዘኦም ንከቕርቡን ተዓወትቲ ተፈሊዮም ግቡእ መተባብዒ ንክረኽቡን ዝሕግዝ ኢዩ ተባሂሉ። ካብ ኩለን ክልላት ዝተውፃእፅኡ ሰብ ሞያ ኣብቲ ዓውደ መፅናዕቲ ብምስታፍ ንታዎት እቲ ረቂቕ መምርሒ ዝኸውን ሓሳብ ብምቕራብ ዘተ ተኻይድሉ ኢዩ።
Business,ባንኪ ወጋገን ኣብ ዝተዛዘመ በጀት ዓመት ቅድሚ ካብ ታክሲ ወፃኢ ብ 1 ነጥቢ 1 ቢሊየን ትርፊ ከምዝረኸበ ኣፍሊጡ። ባንኪ ወጋገን እዚ ዝበለ፥ መበል 27 ስሩዕ ጉባኤ ሰብኣክሲዮን እቲ ባንኪ ኣብ ዘሳለጠሉ እዋን ኢዩ። ኣብቲ በጀት ዓመት ለበዳ ቫይረስ ኮሮና ኣብ ምንቅስቓስ ኢኮኖሚ ብዝፈጠሮ ምዝሕሓል ምኽንያት ኣብ ኣከፋፍላን ኣተኣኻኽባን ልቓሕ ኣሉታዊ ፅዕንቶ ምሕዳሩ ስዒቡ ምጣነ ወለድ ምንካይ ክምዘርኣየ ተገሊፁ። ይኹን እምበር ምስ በጀት ዓመት 2018ን 2019 እንትነፃፀር እቲ ባንኪ 47 ሚኢታዊ ወይ ድማ ብር 342 ሚሊየን ብላጫ ከምዘለዎ ምክትል ኣካቢ ዳይሬክቶራት ቦርድ እቲ ባንኪ ኣይተ ተፈራ ሞላ ተዛሪቦም፡፡ ሓፈሻዊ ካፒታል እቲ ባንኪ ናብ ብር 5 ነጥቢ 1 ቢሊየን ዝዓበየ እንትኸውን፥ ሓፈሻዊ ሃፍቲ እቲ ባንኪ ድማ ብር 38 ነጥቢ 2 ቢሊየን ከምዝበፅሐ ኣብቲ እዋን ተገሊፁ፡፡
Business,ባንኪ ንግዲ ኢትዮጵያ ንመርሃ ግብሪ ”ዕቖሩ፣ ተሸለሙ”ን ”ተቀበሉ፣ ዘርዝሩ፣ ተሸለሙ”ን ዘዳለዎም ዕፃ ንዝወፅአሎም ዕድለኛታት ኣረኪቡ። እቲ ባንኪ ሎሚ መዓልቲ ኣብቲ መርሃ ግብሪ ተሳቲፎም ዕድለኛታት ዝኾኑ ዓማዊል ላዕለዎት ኣመራርሓታት እቲ ባንኪን ዕድመ ዝተገበረሎም ኣጋይሽን ኣብ ዝተረኸቡሉ ሽልማቶም ኣረኪቡዎም፡፡ ስለዝኾነ ድማ እቲ ባንኪ ካብ ዝተፈላለዩ ከባቢታት ዕድለኛታት ንዝኾኑ ዓማዊሉ 2 ኣፓርታማታት መንበሪ ኣባይቲ፣ 3 ማእኸለዎት ናይ ፅዕነት መኻይን፣ 17 ኣውቶ ሞቢላትን 34 በዓል ሰለስተ እግሪ ተሸከርከርቲን ከምዝተሸለሙ ካብቲ ባንኪ ዝረኸብናዮ ሓበሬታ የረድእ፡፡
Business,ኢትዮጵያን ኣልጀሪያን ርክብ ንግደን ክብ ንምባል ተስማዕሚዐን። ኣብ ኣልጀሪያ ኣምባሳደር ኢትዮጵያ ነብያት ጌታቸውን ሚኒስትር ንግዲ ኣልጀሪያ ካሚል ረዚግ  ርክብ ንግዲ ክልቲአን ሃገራት ንምጥንኻር ዝዓለመ ዘተ ትማሊ ኣካይዶም። ነዚ ንምግባር ማሕበረሰብ ንግዲ እተን ሃገራት ድሉዋት ከምዝኾኑ ሓቢሮም። ክልቲአን ሃገራት ከም ኣቆፃፅራ ኣውሮፓውያን ኣብ 2017 ስምምዕነት ንግዲ ዝኸተማ እንትኾና፥ ኣብ መነጎ ከልቲአን ሃገራት ልውውጥ ንግዲ ንምዕባይ ግን በቢግኡ ተቐራሪብካ ምስራሕ ከምዘድሊ ኢዩ ተገሊፁ። ሚኒስትር ንግዲ ኣልጀሪያ ካሚል ረዚግ፥ ኣብ ኣፍሪካ ናፃ ቀጠና ንግዲ ተግባራዊ እንትኸውን ክልቲአን ሃገራት ኣብቲ ንግዲ ልዑል ተሳትፎ ክህልወን ኢዩ ኢሎም። ስለዝኾነ እቲ ልውውጥ ንግደን ብዝበለፀ ንምጥንኻር ዘኽአል ካውንስል ንግዲ ኢትዮ ኣልጀሪያ ምጥያሽን ተግባራዊ ምግባርን ዘኽእል ምንቅስቓስ ምጅማር ኣድላዪ ኢዩ ኢሎም።
Business,በዓል መዚ ቡናን ሻሂን ኢትዮጵያ ብ500 ሺሕ ዘማዕበሎ ሶፍት ዌር ምምሕዳር ኮንትራት ቡና ስራሕ ጀሚሩ። ሚኒስትር ግብርና ኣይተ ዑመር ሓሰን ምምሕዳር ውዕል ኮንትራት ናብ ስራሕ ምእታዉ ዝተወዘፈ ስርዓት ዕዳጋ ካብ ምውጋድ ብተወሳኺ ነዊሕ ግዜ ዝወሰድ ከይዲ ዕዳጋ ብ5 ደቒቓ ንክውዳእ ዝገበር ኢዩ ኢሎም። ከምኡውን ዘይሕጋዊ ዕዳጋን ኮንትሮባንድን ከምዘትርፍ ተዛሪቦም። ኣብ ቀፅሪ እቲበዓል መዚ ዘበናዊ ዝኾነ መመርመሪ፣ መፈተኒን መሰልጠኒ ባሬስታን ፅርየት ቡና ስራሕ ጀሚሩ ኢዩ። እዚ ድማ ኢትዮጵያ ሎሚ ዘበን ንእተሰናድኦ በዓል ፍሉይ ጣዕሚ ወድድር ቡና ናይ ገዛእ ርእሱ ብፅሒት ከበርክት ኢዩ ተባሂሉ።
Business,ኢትዮጵያን ባንኪ ዓለምን ሰነድ ስምምዕነት ልቓሕ 100 ሚሊየን ዶላር ኣሜሪካ ተፈራሪሞም። እቲ ስምምዕነት ልቓሕ ኣብ ዓውዲ ደቀቕቲን ኣናእሽተይን ንዝተዋፈሩ መሃዝቲ ስራሕ ዝውዕል ኢዩ ተባሂሉ። ኣብቲ ሰነድ ሚኒስትር ዴኤታ ሚኒስቴር ገንዘብ ፌዴሪኢ ያስሚን ወሀብሬቢን ዳይሬክተር ባንኪ ዓለም ኢትዮጵያ፣ ሱዳን፣ ደቡብ ሱዳንን ኤርትራን ኦስማን ዲዮን ክታሞም ኣንቢሮም። እቲ ፕሮጀክት ሕፅረት ገንዘብ ንዘለዎም ትካላት ደኣንት ልቓሕ ዝረኽብሉ መገዲ ንምጥዕዓምን ለበዳ ኮቪድ ኣብ ልዕሊ ስራሕተን ጉድኣት ንዘብፀሐለን ደቂ ኣኒስቲዮ ዝውዕል ከምዝኾነ እቶም ሚኒስትር ዴኤታ ተዛሪቦም። ትካላት ደኣንት ንዝመርሓ ደቂ ኣኒስቲዮ ስልጠና ንምሃብ ዘገልግል ከምዝኾነ አወነ ተገሊፁ።
Business,ኣብ ክልል ኦሮሚያ ኣብ ዝሓለፉ ሓሙሽተ ኣዋርሕ 83 ቢሊየን ብር ካፒታል ዘመዝገቡ 4 ሺህ 359 ፕሮጀክትታት ኢንቨስትመንት ናብ ስራሕ ከምዝኣተዉ ብመዓርግ ምክትል ርእሰ ምምሕዳር ኣተሓባባሪ ዓውዲ ማሕበራዊ ኣይተ ኣዲሱ ኣረጋ ኣፍሊጦም። ካብዚኦም እቶም 3 ሺሕን 519 ናብ በርኪ በዓል ሃፍቲ ዝተሰጋገሩ ሓረስቶት እንትኾኑ እቶም 316 ድማ መናእሰይ ኢዮም ተባሂሉ። 450 ሃገር በቀል ሰብ ሃፍቲን ቀጥታ ኢንቨስትመነት ወፃኢ ዓዲን፣74 ሕቶ ምስፍሕፋሕ ዘቕረቡ ከምዝኾኑ ሓቢሮም። እቶም ፕሮጀክትታት ብሙሉእ ዓቕሞም ናብ ስራሕ እንትኣትዉ ን313 ሺሕን 566 መናእሰይ ዕድል ስራሕ ክፈጥሩ ኢዮም ኢሎም።
Business,መገዲ ኣየር ኢትዮጵያ ኮቪድ 19 ዘስዓቦ ፅዕንቶ ተፃዊሩ ብምሕላፉ ካብ ኩባኒያ መፍረዪ ኣውሮፕላን ኤርባስ ሽልማት ተዋሂቡዎ። እቲ መገዲ ኣየር ኣብ ዓውዲ ኣቬሽን ንዘመዝገቦ ዓወትን ብቕዓት ሞያን ኣፍልጦን ሽልማትን ከምዝተውሃቦ ተሓቢሩ። እቲ ሽልማት ዋና ኣፈፃሚ ስራሕ እቲ መገዲ ኣየር ኣይተ ተወልደ ገብረማሪያም ሎሚ መዓልቲ ተቐቢሎም።
Business,ዳይሮክቶሬት ቦርድ ባንኪ ዓለም ኢትዮጵያ ሓዊሱ ን6 ሃገራት ኣፍሪካ ንዓውዲ ግብርና ዝውዕል 60 ሚሊየን ዶላር ደገፍ ገይሩ። እቲ ደገፍ ከም ኣቆፃፅራ ኣውሮፓውያን ኣብ 2019 ኣብ ዝተገበረ ጉባኤ ለውጢ ከባቢ ኣየር ብመሰረት ዝተኣተወ ቃል ንምዕዋት ከምዝኾነ ተሓቢሩ። ዓለም ለኻዊ ትካላት ኣብ ምግቢ ውሕስና ዘተኮረ መፅናዕቲ ንክገብሩን ከባቢታት ገፀር ኣብ ግብርና ዘድሃበ ደገፍ ንክገብሩን ዝሕግዝ ኢዩ። ብመሰረት እዚ ኢትዮጵያ ሓዊሱ ንሃገራት ሴኔጋል፣ ጋና፣ ማሊ፣ ኬንያን ዛምቢያን ደገፍ ከምዝተገበረ ተሓቢሩ።
Business,ኢትዮጵያን ኬንያን ዘተኣሳስር ኣካል ፕሮጀክት ህንፀት ኮሪደር ሞምባሳ-ናይሮቢ -ኣዲስ ኣበባ ዝኾነ መገዲን ጣቢያ ተፍቲሽን ሃዋሳን ሞያሌ ሎሚ መዓልቲ ክምረቕ ኢዩ። ህንፀት ኮሪደር ሞምባሳ – ናይሮቢ – ኣዲስ ኣበባ ዝኾነን 500 ኪሎ ሜትሮ ንውሓት ዘለዎን መገዲ ሃዋሳ ሞያሌን ጣቢያ ተፍቲሽ ሞያሌን ኢዩ እቲ ሎሚ መዓልቲ ዝምረቕ። ዳይሬክተር ዳይሬክቶሬት ኮሚኒኬሽን በዓል መዚ መገዲታት ኢትዮጵያ ኣይተ ሳምሶን ወንድሙ ከምዝበልዎ፥ እቲ መገዲ 6 ነጥብ 3 ቢሊየን ብር ወፃኢ ዝተገበረሉ ኢዩ። እቲ ወፃኢ ብባንኪ ልምዓት ኣፍሪካ ብዝተናውሐ እዋን ዝኽፈል ልቓሕ ዝሽፈን ከምዝኾነ እወን ተዛሪቦም። እቲ መገዲ ኣብቲ መስመር ንዝርከባ ከተማታት ዞባታት ሕርሻን ኢንዱስትሪን፣ መዕረፊ በፃሕቲ ዓዲ ብዘበናዊ መገዲ ካብ ምትእስሳሩ ብተወሳኺ መንግስቲ ኢትዮጵያን ኬኒያን ክልቲኣዊ ርክብ ልውውጥ ንግዲ ንምዕባይ ረብሓ ዘለዎ ኢዩ ተባሂሉ።
Business,መገዲ ኣየር ኢትዮጵያ ክታበት ቫይረስኮሮና ንምጉዕዓዝ ዘኽእል ምድላዉ ከምዝዛዘመ ኣፍሊጡ። እቲ ክታበት ንምጉዕዓዝ ሳይናው ምስ ዝተብሃለ ትካል ኣሊባባ ብሽርክና ይሰርሕ ከምዘሎ ተገሊፁ። እቲ ክታበት ደረጅኡ ብዝሓለወ መዝሓሊ ብምንባር ኣብ ሓደ ሰሙን ክልተ ጊዜ ካብ ሼንዘን ናብ አፍሪካ ከምኡውን ብኣዲስ ኣበባን ዱባይን ገይሩ ናብ መላእ ዓለም ከምዘከፋፍል ተገሊፁ። ዓለም ለኸ ማሕበር መጓዓዚያ ኣየር ኣብ ቻይና ኣገልግሎት ሎጂስቲክስ መድሓኒት ነክህቡ ፍቓድ ካብ ዝሃቦም ኣርባዕተ መዕርፎ ነፈርቲ፥ ሼንዘን መዕርፎ ነፈርቲ ሓደ ኢዩ። ኬኒዎስ ስማርት ሎጂስቲክስ ኔትወርክ ሓደ ኣካል ኣሊባባ ግሩፕ እንትከውን፥ ምስ መገዲ ኣየር ኡትዮጵያ ብምትሕብባር ኣገልግሎት ምጉዕዓዝ መድሓኒት ከህብ ኢዩ ተባሂሉ።
Business,ኣብ ክልል ትግራይ ኣብ ዝርከቡ ባንኪታት ሒሳብ ዝኸፈቱ ካብ ትግራይ ወፃእ ዘለዉ ዓማዊል ኣብ ዘለውሉ ከባቢ ሒሳቦም ንኸንቀሳቕሱ ከምዝተፈቐደ ብሄራዊ ባንኪ ኢትዮጵያ ኣፍሊጡ። ኣብ ላዕለዋይ ዓቃቤ ሕጊ ብገበን ተጠርጢሮም ሒሳቦም ንኸይንቀሳቐስ ካብ ዝተኣዘዘ ዓማዊል ወፃእ ኣብ ክልል ትግራይ ኣብ ዝርከቡ ባንኪታት ሒሳብ ዝኸፈቱን ካብ ክልል ትግራይ ወፃእ ዘለዉ ዓማዊል ኣብ ዘለዉሉ ከባቢ ሒሳቦም ካብ ሎሚ መዓልቲ ጀሚሩ ንኸንቀሳቕሱ ከምዝተፈቐደ ኢዩ ተገሊፁ። ብሄራዊ ባንኪ ኢትዮጵያ ኣብ ክልል ትግራይ ይፍፀም ምስ ዘሎ ሕጊ ናይ ምኽባር ምንቅስቓስ ብዝተተሓሓዘ ኩነታት ፀፅታ ንባንኪታት ምቹው ኣብ ዝኾነለን ከተማታት ባንኪታት ተኸፊተን ስራሕ ንክጅምራ ምስ ዝምልከቶም ኣካላት ይሰርሕ ከምዘሎ ኣፍሊጡ። ኩነታት ፀፅታ ምቹው ኣብ ዘይኮነለን ከተማታት ድማ እተን ባንኪታት ተዓፅየን ከምዝፀንሓ ተገሊፁ።
Business,በዓል መዚ ኮሚኒኬሽን ኢትዮጵያ ክልተ ፍቓዳት ብሄራዊ ኣገልግሎት ቴሌኮሚኒኬሽን ንምሃብ ዘኽእል ሰነድ መሕትት መወዳደሪ ሓሳብ ጨረታ ወፂኡ። ሚኒስትር ዴኤታ ሚኒስቴር ገንዘብ ዶክተር እዮብ ተካልኝ ኣብ ዝሃብዎ መብርሂ፥ እቲ ውድድር ፍትሓዊ ንክኸውን ዘኽእል ከይዲ ብምዝዛም ፍቓዳት ብሄራዊ ኣገልግሎት ቴሌኮሚኒኬሽን ንምሃብ ዘኽእል ሰነድ መሕትት መወዳደሪ ሓሳብ ጨረታ ከምዝወፅአ ገሊፆም። እቲ ጨረታ ንሰለስተ ኣዋርሕ ዝፀንሕ እንትኸውን፥ ቅድመ ሐዚ ድልየት ዘርኣዩ ሓዊሱ ብዙሓት ዓለም ለኻዊ ትካላት ነክሳተፉ ክግበር ኢዩ ኢሎም። ዋና ዳይሬክተር እቲ በዓል መዚ ኢንጅነር ባልቻ ሬባ ብግደኦም፥ ፍቓዳት ብኣገልግሎት ቴሌኮሚኒኬሽን ንምሃብ ዝግበር ስራሕ ብጥንቃቐ ይካየድ ኣሎ ኢሎም።
Business,ኣብ ቀዳማይ ምዕራፍ ህንፀት በቲ ኩባኒያ ዝህነፁ 3 ሼዳት ንሕድሕዶም 10 ሺሕ ሜትሮ ስኩዌር ስፍሓት ዘለዎ እንትኾኑ፥ ህንፀቶም ኣብ ውሽጢ ሓደ ዓመት ክዛዘም ኢዩ ዝብል ትፅቢት ኣሎ። ኣብ ካልኣይ ምዕራፍ ክልተ ሼዳት ፋብሪካ ከምዝህነፁ ካብ ኮርፖሬሽን ልምዓት ፓርኪታት ኢንዱስትሪ ዝረኸብናዮ መረዳእታ ይሕበር። ሻንግቴክስ ጋርመንት ኣብ ቻይና ብዓውዲ ጨርቃመርቂ ካብ ዝተዋፈሩ ኩባኒያታት መበል ካልኣይ ግዙፍን ኩባኒያ ከምዝኾነ ተገገሊፁ።
Business,ኢትዮጵያን ፊንላንድን ሰነድ ስምምዕነር ደገፍ ገንዘብ 824 ሚሊየን ብር ሎሚ መዓልቲ ከምዝተፈራረማ ሚኒስቴር ገንዘብ ኣፍሊጡ። እቲ ደገፍ ገንዘብ ንመበል ራብዓይ ዙር ማሕበረሰባዊ ኣቕርቦን ፅሩይ ማይን ፅርየትን ዝውዕል ኢዩ ተባሂሉ።
Business,ኢትዮጵያን ኣየርላንድን ሰነድ ስምምዕነት ደገፍ ገንዘብ 446 ሚሊየን ብር ተፈራሪመን። ኣብቲ ሰነድ ስምምዕነት ሚኒስትር ዴኤታ ሚኒስቴር ገንዘብ ወይዘሪት ያስሚን ዎሃብረቢንን ኣምባሳደር ኣየርላንድ ኣብ ኢትዮዮጵያ ኒኮላ በርናን ክታሞም ኣንቢረሙሉ። እቲ ስምምዕነት ደገፍ ገንዘብ፥ ንቫይረስ ኮሮና ጥንቃቐ ክበሃል ብቪዲዮ ኮንፈረንስ ከምዝተኻየደ ተገሊፁ። እቲ ደገፍ ስምምዕነት ብሓፈሻ 10 ሚሊየን ዩሮ (446 ሚሊየን ብር) አንትኸውን፥ ንመበል ሓምሻይ ምዕራፍ መርሃ ግብሪ ልምዓታዊ ሰፍቲኔት መፈፀሚ ዝውዕል ከምዝኾነ ካብ ሚኒስቴር ገንዘብ ዝረኸብናዮ ሓበሬታ የረድእ።
Business,ኣብ ፕሮጀክት ባቡር ኣዋሽ-ወልዲያ ዝርከቡ ስራሕቲ ውሽጣ ውሽጢ 12 በዓቲታት ብምዝዛም ንኣገልግሎት ድሉዋት ከምዝኾኑ ተገሊፁ። እቶም 12 በዓቲታት ሓፈሻዊ ንውሓቶም ልዕሊ 10 ኪሎ ሜትሮ ከምዝኾነ ተሓቢሩ። ብርኪ ኣፈፃፅማ እቲ ፕሮጀክት እውን 91 ነጥቢ 88 ሚኢታዊ ከምዝበፅሐ ሚኒስቴር ትራንስፖርት ኣፍሊጡ።
Business,ብሪታኒያን ጀርመንን ኣብ ኢትዮጵያ ዘሎ ኢንዱስትሪ ዓለባ ንምሕጋዝ ዝውዕል 6 ነጥቢ 5 ሚሊየን ዶላር ሓገዝ ዕላዊ ዕላዊ ገይረን። ክልቲአን ሃገራት ምስ መንግስቲ ኢትዮጵያ ብምትሕብባር ዝገበረኦ ሓገዝ፥ ኢንዱስትሪ ዓለባ ኢትዮጵያ ብዙሓት ሰባት ኣብ ስረሖም ንኽቕፅሉን ኢኮኖሚ ኢትጵያ ካብ ፅዕንቶ ቫይረስኮሮና ንኸንሳዕርርን ዝግዝ ኢዩ ተባሂሉ። ብመሰረት እዚ ድማ ትካላት ኢንዱስትሪ ዓለባ ምምሕያሽ መሃያ ንኽገብሩን ቫይረስኮሮና ዘሕድሮ ፅዕንቶ ንዝተፃወሩ ትካላት ንግዲን ሽልማት ከምዝብርከተሎም ተሓቢሩ። እቲ ሓገዝ ትማሊ ዕላዊ ዝኾነ እንትኸውን፥ ኣብ ዝቕፅ ኣዋርሕ እውን ተወሳኺ ሓገዝ ንምግባር ምንቅስቓስ ከምዝግበር ቮይስ ኦንላይን ፀብፂቡ። ኢንዱስትሪ ዓለባ ካብ ዘፈራት መፍረይቲ ቀዳማይ ፈጣሪ ዕድል ስራሕ ምዃኑ ኮሚሽነር ኮሚሽን ፈጠራ ዕድል ስራሕ ፌዴራል ኣይተ ንጉሱ ጥላሁን ኣፍሊጦም።
Business,ብምትሕብባር ማሕበር ባንኪታት ኢትዮጵያ “ሓደ ሳእኒ ንሓደ ተምሃራይ” ብዝብል ልዕሊ ብር 35 ሚሊየን ደገፍ ተገይሩ። ምክትል ከንቲባ ምምሕዳር ከተማ ኣዲስ ኣበባ ኣዳነች ኣቤቤ፥ እተን ባንኪታት ፃውዒት ምምሕዳር ከተማ ኣዲስ ኣበባ ብምቕባል ንዝገበርኡ ደገፍ አመስጊነን። ኣብ ኣዲስ ኣበባ ዝርከባ ባንኪታትን ትካላት ኢንሹራንስን ኢኮኖሚ እቲ ከተማ ብምንቅስቓስን ልምዓት ንክቀላጠፍ ኣብ ምግባርን ይሕግዛ ኣለዋ ኢለን። ብመሰረት እዚ 18 ባንኪታት፣ ሰራሕተኛታት ባንኪ ኣዋሽን ትካል መድን ኢትዮጵያን ብሓፈሻ ብር 35 ሚሊየንን 330 ሺሕን 711 ደገፍ ከምዝገበሩ ተገሊፁ።
Business,ኣብ ዝሓለፈ ርባዕ ዓመት ካብ ናይ ወፃኢ ቀጥታዊ ኢንቨስትመንት ፍርቂ ቢሊየን ዶላር እቶት ከምዝተረኸበ ኮሚሽን ኢንቨስትመንት ገሊፁ። እቲ እቶት ካብ ዓውዲ መፍረይቲ፣ ግብርናን ኣገልግሎትን ዝተረኸበ ኢዩ ተባሂሉ። ኮሚሽነር ኮሚሽን ኢንቨስትመንት ሌሊሴ ነሜ ኣፈፃፅማ መደባት ርባዕ ዓመት 2013 ዓ.ም ኣመልኪተን ኣብ ዝሃብኡ መግለፂ፥ ኣብ ጥረ ኣቑሑ ፓርክታት ኢንዱስትሪ፣ ፍሪያታት ኢኮኖሚ ምዝሕሓል እንተሃለወ እውን እዋኑ ዝጠልቦ ፍሪያት ብምፍራይ ዕዉት ስራሕቲ ከምዝተሰርሐ ተዛሪበን። ብመሰረት እዚ ፅርየት ዘለዎም ማስክታት፣ ጓንቲታት ኢድን ኪታትን ብበዝሒ ምፍራይ ከምዝተኽኣለ ኣብሪሀን።
Business,ባንኪ ዓለም ንኢትዮጵያ 400 ሚሊየን ዶላር ሓገዝ ኣፅዲቑ። እቲ ሓገዝ ፕሮግራም ሴፍቲኔት ከተማ ንምሕጋዝ ዝውዕል ከምዝኾነ ሚኒስቴር ገንዘብ ኣብ ማሕበራዊ ሚዲያ ትዊተር ገፁ ኣፍሎጡ። ካብ ውሽጢ እቲ ሓገዝ 50 ሚሊየን ዶላር ስደተኛታት ኣብ ዝርከቡሉ ከባቢ ከምኡ እውን ኣብ ኢትዮጵያ ዝነብሩ ስደተኛታት ዕድል ስራሕ ንምፍጣር ዝውዕል ከምዝኾነ እቲ ሚኒስቴር ገሊፁ።
Business,ኢትዮጵያን ጀርመንን ሓገዝ ስምምዕነት 100 ሚሊየን ዩሮ ሎሚ መዓልቲ ተፈራሪመን። እቲ ስምምዕነት ሓገዝ ሚኒስቴር ገንዘብ ኣይተ ኣሕመድ ሽዴን ኣምባሳደር ጀርመን ኣብ ኢትዮጵያ ስቴፈን ኣወርን ፈሪሞምዎ። ኢትዮጵያ ምስ ቫይረስ ኮሮና ተተሓሒዙ ንእትሰርሖም ስራሕቲ ዝውዕል ሓገዝ ተባሂሉ ዝተፈረመ ስምምዕነት ከምዝኾነ ተገሊፁ። እቲ ሓገዝ ንብሄራ ድልውነት ኣወሃህባ ምላሽ ቫይረስ ኮሮና መፈፂሚ ከምዝውዕል ካብ ሚኒስቴር ገንዘብ ዝረኸብናዮ ሓበሬታ የረድእ።
Business,ኢትዮጵያን ባንኪ ዓለምን ንዕብየት ዓውዲ ግብርና ዝውዕል ሰነድ ስምምዕነት ደገፍ 80 ሚሊየን ዶላር ኣሜሪካ ተፈራሪሞም። ኣብቲ ሰነድ ስምምዕነት ሚኒስትር ገንዘብ ፌዴሪኢ ኣይተ ኣሕመድ ሺዴን ዳይሬክተር ባንኪ ዓለም ኢትዮጵያ፣ ኤርትራ፣ ሱዳንን ደቡብ ሱዳንን ኦስማን ዲዮን ክታሞም ኣንቢሮም። ፈፃሚ ስራሕ ቦርድ ባንኪ ዓለም ብመሰረት 5 መስከረም 2013 ዓ.ም ዝሃቦ ውሳነ፥ ዓለም ለኸ ማሕበር ልምዓት እቲ 80 ሚሊየን ዶላር ንኢትዮጵያ ንክወሃብ ምግባሩ ተገሊፁ። እቲ ደገፍ ገንዘብ ናብራ ሓረስቶት ዝተፈላለያ ክልላት ንምምሕያሽ ዓሊሙ እቶት ኣብ ዘሰስኑ፣ ተወሳኺ ኣታዊ ኣብ ዘርክቡን ሰንሰለት እቶት ሕርሻ ንክውስኽ ተሓሲቡ ተግባራዊ ይግበሩ ንዝነበሩ ፕሮጀክቲታት መፈፀሚ ዝውዕልን ኢዩ ተባሂሉ።
Business,ኣብ በጀት ዓመት 2013 ዓ.ም ካብ ወፃኢ ንግዲ 400 ሚሊየን ዶላር ኣሜሪካ ኣታዊ ንምርካብ ከምዝተለመ ኮርፖሬሽን ልምዓት ፓርክታት ኢንዱስትሪ ኣፍሊጡ። እቲ ኮርፖሬሽን ኣብቲ በዘት ዓመት ን45 ሺሕ ዜጋታት ዕድል ስራሕ ንምፍጣር ከም ዝሰርሕ እውን ሓላፊ ምምርሒ ኮሙዩኒኬሽንን ማርኬቲንግን ኮርፖሬሽን ልምዓት ፓርክታት ኢንዱስትሪ ኣይተ ደርቤ ደበሌ ተዛሪቦም። ኮርፖሬሽን ልምዓት ፓርክታት ኢንዱስትሪ ኢትዮጵያ፥ ኣብ 2017 ዓ.ም ብሉፅ ፓርክ ኢንዱስትሪ ዓለም ናይ ምዃን ራኢ ሰኒቑ እናሰርሐ ከምዝኾነ እቶም ሓላፊ ገሊፆም። ስለዝኾነ ድማ ነቲ ዓውዲ ዝምጥን ትልሚ ቀሪፁ እናተንቀሳቐሰ ከምዝኾነን ኣብቲ ተታሒዙ ዘሎ በጀት ዓመት 36 ኣልማዕቲ ሰብ ሃፍቲ ውሽጢ ዓዲ ናብ ፓርክታት ንምእታው እናተሰርሐ ከምዝርከብን ኣገንዚቦም።
Business,ኢትዮጵያ ኣብ በጀት ዓመት 2012 ዓ.ም ብልቓሕን ብሓገዝን ብር 106 ነጥቢ875 ቢሊየን ከምዝረኸበት ሚኒስቴር ገንዘብ ኣፍሊጡ። ካብ ሞንጎ እዚ እቲ ብር 37 ነጥቢ 38 ቢሊየን ካብ ዝተፈላለያ ትካላት ፋይናንስን ለገስቲ ሃገራትን ብልቓሕ ዝተረኸበ ኢዩ። እቲ 69 ነጥቢ ብር 495 ቢሊየን ድማ ሓዱሽ ልቓሕን ሓገዝን ከምዝኾነ ተገሊፁ። እዚ ድማ ኣብ በጀት ዓመት ንምርካብ ካብ ዝተሓሰበ 81 ነጥቢ 3 ሚኢታዊ ኣፈፃፅማ ከምዘዐወተ እቲ ሚኒሰስቴር ኣፍሊጡ። ብተመሳሳሊ ዜና ኣብቲ በጀት ዓመት ንመፈፀሚ ፕሮጀክታትን ፕሮግራማትን ዝውዕል ካብ ፍልፍላት ገንዘብ ወፃኢ ብር 142 ነጥቢ 297 ቢሊየን ከምዝተረኸበ ተገሊፁ።
Business,መንግስቲ ቻይና ንመበል ሳልሳይ ግዘ ደገፍ ናውቲ ሕክምና መከላኸሊ ቫይረስኮሮና ንኢትዮጵያ ኣበርኪቱ። እቶም ናውቲታት ሕክምና፥ 500 ሺሕ ሰርጂካል ማስክ መሸፈኒ ኣፍን ኣፍንጫን፣ 65 ሺሕ መሸፈኒ ኣፍን ኣፍንጫን፣ 10 ሺሕ ኣልባሳት ሕክምናን መሸፈኒ ጫማን፣ ብኣኝሓት ዝቑፀሩ ሰርጂካል ጓንቲታት ኢዮም። መንግስቲ ቻይና እቲ ቫይይር ኣብ ወርሒ መጋቢት ናብ ኢትዮጵያ ካብ ዝኣቲ ጀሚሩ እዛ ሃገር ኣብ እትገብሮ ዘላ ምክልኻልን ምቁፅፃርን ቫይረስ ኮሮና ዝገብሮ ድጋፍ ኣጠናኺሩ ዝቕፅል ዘሎ ምዃኑ ኤምባሲ ቻይና ኣብ ኢትዮጵያ ገሊፁ። ኣብ ወርሒ ሚያዚያ ካብ ቻይና ዝመፅኡ ኣባላት ጉጅለ ሕክምና ን15 መዓልታት ኣብ ኢትዮጵያ ደገፍ ሕክምና ምግባሮም ይዝከር።
Business,ኣብ ክልል ኣምሓራ ኢንዱስትሪ ፓርክ ቡሬ ብኩባኒያ ሪችላንድ ሓላፍነቱ ዝተወሰነ ውልቀ ማሕበር ዝህነፅ ዘሎ ፋብሪካ ዘይቲ ብልዒ ፈተነ ፍርያት ጀሚሩ። ብልዕሊ ብር 991 ሚሊየን ዝተሃነፀ እቲ ፋብሪካ ኣብዚ ሕዚ እዋን ናብ ብርኪ ፈተነ ከምዝኣተወ ተገሊፁ። እቲ ፋብሪካ ሙሉእ ብሙሉእ ናብ ስራሕ እንተኣቱ፥ በቢዓመቱ ልዕሊ 61 ሚሊየን ዶላር ኣታዊ ከምዘምፅእ ሚኒስትር ንግዲን ኢንዱስትሪን ኣይተ መላኩ ኣለበል ኣብ ማሕበራዊ ትዊተር ገፆም ፅሒፎም። ብሙሉእ ዓቕሙ ናብ ስራሕ እንተኣቱ፥ 22 ሚሊየንን 500 ሺሕን ሊትሮ ዘይቲ ብልዒ ናብ ዕዳጋ ውሽጢ ዓዲ ከምዘቕርብ እውን እቶም ሚኒስትር ገሊፆም።
Business,ኮሚሽን ፕላንን ልምዓትን ንውፅኢታውነት መሪሕ ትልሚ ልምዓት 10 ዓመት  ሲቪክ ማሕበራት ግደኦም ንክዋፅኡ ሓቲቱ። እቲ ኮሚሽን ምስ ትካላት ሲቪክ ማሕበራት ብዛዕባ እቲ መሪሕ ትለሚ ዝዛተ ዘሎ እነትኸውን፥ ኮሚሽነር ኮሚሽን እቲ ፕላን ዶክተር ፍፁም ኣሰፋ መበገሲ፣ ባህሪን እቲ ትልሚ ንምዕዋት ዘኽእሉ ዓቕሚታትን ዝምልከቱ ቀንዲ ቀንዲ ነጥብታት ኣቕሪቦም። እቲ ትልሚ መሰረታዊ ባህጊታት ህዝቢ ምምላስ ብዘኽእል በርኪ ከምዝተሰናድአ ተዛሪቦም። እቲ መሪሕ ትልሚ ተግባራዊ እንትግበር፥ ዝሕቱል ለውጢ ኢኮኖሚ፣ ንፅዕንቶ ዝተቓልዐ ኢኮኖሚ፣ ሕፅረት ሸርፊ ወፃኢ ከምዕንቅፋት ተገሊፆም። ኣብ ፅሬት እቲ ትልሚ ዘለዉ ምዕባለ ኢኮኖሚ፣  ናይ ሓባር “ብልፅግናን” ኣብ ብርኪ ለውጢ ጠንካራ ትካላት መህናፅ ኣብ ትኹረት ኣንፈት ምቕማጦም እውን ተሓቢሩ።
Business,ዓውዲ ውልቀ ምህዞ ብዝተሓወሶ መገዲ እቶት ብምዕባይ ኣብ ኢንዱስትሪ ቡና እንተሰሪሑ ዝሓሸ ውፅኢት ክርከቦ ይኽእል ኢዩ ክብሉ ቀዳማይ ሚኒስትር ዶክተር ኣቢይ ኣሕመድ ተዛሪቦም። እቶም ቀዳማይ ሚኒስትር ሎሚ መዓልቲ ኣብ ቡና ኢትዮጵያ እታዎታት ብምውሳኽ ንዕዳጋ ዓለም ዘቕርብ ትካል ዑደት ገይሮም። ቡና ወርቅን ፍልፍል ባህላዊ ምትእስሳርን ምዃኑ ዝተዛረቡ እቶም ቀዳማይ ሚኒስትር፥ ንሰደድ ወፃኢ ካብ እነቕርቦም ቀንዲ ቀንዲ እቶታት ሓደ ኢዩ ኢሎም። ዓውዲ ውልቀ ብቴክኖሎጂ ብምሕጋዝ ምህዞ ብዝተሓወሶ መገዲ እቶት ብምዕባይ ኣብ ኢንዱስትሪ ቡና እንተሰሪሑ ዝሓሸ ውፅኢት ክርከቦ ይኽእል ኢዩ ክብሉ ኣብ ማሕበራዊ ሚዲያ ፌስ ቡክ ገፅ ፅሒፎም።
Business,ብሄራዊ ባንኪ ልዕሊ 1 ነጥቢ 5 ሚሊየን ብር ካብ ባንኪ ወፃእ ኣብ ገዛ ይኹን ካሊእ ቦታ ምቕማጥ ከልኪሉ። ኣመሓዳሪ እቲ ባንኪ ዶክተር ይናገር ደሴ፥ ብሄራዊ ባንኪ ዘውፅኦም ኣርባዕተ መምርሒታት ብዝምልከት ሎሚ መዓልቲ ንጋዜጠኛታት መብርሂ ሂቦም። ዶክተር ይናገር ልዕሊ ‘ቲ ዝተረቑሐ መጠን ብር ኣብ ገዝኡ ወይ ካሊእ ቦታ ከዚኑ ዝተረኸበ ብሕጊ ከምዝቕፃዕ ዕላዊ ገይሮም። ልዕሊ 1 ነጥቢ 5 ሚሊየን ብር ካብ ባንኪ ወፃእ ኣብ ገዛ ይኹን ካሊእ ቦታ ምቕማጥ ምኽልካሉ፥ ኢትዮጵያ እተሐትሞ ገንዘብ ብዝግባእ መልክዑ ኣብ ውሽጢ ኢኮኖሚ ንክዘዋወር ዝሕግዝ ኢዩ እውን ኢሎም። ብተወሳኺ ዘይሕጋዊ ዝውውር ገንዘብ ንምክልኻል ዝሕግዝ ከምዝኾነ ተዛሪቦም።
Business,ዓለም ለኸ ትካል መድሕን ህፃናት ንመከላኸሊ ቫይረስ ኮሮና ዝውዕል ብር 42 ሚሊየን ንከተማ ባህርዳር ሓገዝ ገይሩ። ኣብቲ ዝተገበረ ሓገዝ ኣድሂቡ ድማ፥ መተሓባበሪ ግብረ ሓይሊ ምቁፅፃርን ምክልኻልን ቫይረሰ ኮረና ዶክተር ሙሉነሽ ኣበበ፣ ሓላፊ ቢሮ ገንዘብን ኢኮኖሚ ልምዓትን ከምኡ እውን ሓለፍቲ ስራሕ ከተማን ክፍለ ከተማታትን ባህርዳር ኣብ ዝተረኸቡሉ ዘተ ተኻይዱ። መካየዲ ስራሕ ትካል መድሕን ህፃናት ምዕራብ ኣምሓራ ሙሉቀን እማኙ፥ እቲ ትካል ኣብ ሽዱሽተ ከተማታት ኢትዮጵያ ማለት እውን ኣዲስ ኣበባ፣ ባህርዳር፣ ሃዋሳ፣ ድሬዳዋ፣ ኣዳማን ጅግጀጋን ንዝርከቡ ዜጋታት ከም ምግቢ፣ ማይን ጥዕናን ዝበሉ ዘፈራት ሓገዝ ከምዝገብር ተዛሪቦም።
Business,23 ሺሕ ግራም ወርቂ ብዘይሕጋዊ መገዲ ካብ ሃገር እንትወፅእ ከምዝተትሓዘ ሚኒስቴር እቶት ኣፍሊጡ። እቲ መጠን ወርቂ ናይጄሪያዊ ዜግነት ዘለዎ ውልቀ ሰብ ካብ ሃገር ንምውፃእ ኣብ መገዲ ኣየር ቦሌ ከምዝተትሓዘ እቲ ሚኒስቴር ተዛሪቡ። እቲ ውልቀ ሰብ ነቲ ወርቂ ናብ ዱባይ ንምውሳድ ዓሊሙ ከምዝነበረ ተገሊፁ። ሚኒስቴር እቶትን ኮሚሽን ጉምሩክን ነቲ ዘይሕጋዊ ተግባር ኣብ ቁፅፅር ንዘውዓሉ ኣመራርሓ ቤት ፅሕፈት ቦሌ፣ ሰራሕተኛታትን ኣካላት ፀፅታን አመስጊኖም።
Business,ሓይሊ ኤሌክትሪክ ኢትዮጵያ ኣብ ዓመተ 2012 ንጎረባብቲ ሃገራት ሱዳንን ጅቡቲን ካብ ዝተገበረ ሽይጣት ሓይሊ ኤሌክትሪክ ልዕሊ 66 ነጥቢ 4 ሚሊየን ዶላር ኣሜሪካ ከምዝተረኸበ ኣፍሊጡ። ኣብዚ ዓመት ካብ ዝተኣከበ ኣታዊ እቲ 37 ነጥቢ 1 ሚሊየን ዶላር ኣሜሪካ ካብ ጅቡቲ፣ 29 ነጥቢ 3 ሚሊየን ዶላር ድማ ካብ ሱዳን ዝተረኸበ ከምዝኾነ ተሓቢሩ። እቲ ዝተረኸበ እቶት ምስ ዝሓለፈ ዓመት እንትነፃፀር ብ11 ነጥቢ 5 ሚሊየን ዶላር ኣሜሪካ ዛይዳ ከምዘለዎ ተገሊፁ። ግድባት ፍልፍል ማይ እኹል ማይ ምሓዞምን ምቁርራፅ ሓይሊ ምቕናሱን ነቲ ትልሚ ንክዕወት ሓገዝ ከምዝገበረ ድማ ተሓቢሩ።
Business,ኣብቲ ዝተዛዘመ በጀት ዓመት ናብ ወፃኢ ካብ ዝተለኣኹ ውፅኢታት ስጋን ፀባን 72 ሚሊየን ዶላር ኣሜሪካ ኣታዊ ከምዝተረኸበ ኢንስቲትዩት ኢንዱስትሪ ልምዓት ስጋን ፀባን ኢትዮጵያ ኣፍሊጡ። ዋና ዳይሬክተር እቲ ኢንስቲትዩት ኣይተ ሃይለየስላሴ ወረስ ንግልጋሎት ዜና ኢትዮጵያ ከምዝገለፁዎ፥ መብዛሕትኡ ኣታዊ ካብ ውፅኢታት ፍርያት ስጋ ከፍቲ፣ ጤልን በጊዕን ዝተረኸበ ኢዩ። ዝተረፈ ድማ ካብ ካልኦት እንስሳት ዝተረኸበ ውፅት ከምዝኾነ ዝገለፁ እቶም ሓላፊ፥ ውፅኢታት ፀባ፣ መዓር፣ ሽምዒን ዓሳን ናብ ወፃኢ ተላኢኾም ኢዮም። ኣብ ወርሒ ማዚያን ጉንበትን ካብ ኢትዮጵያ ናብ ዱባይን ስዑድ ዓረብን ዝተለኣኸ ፍርያት ናይቲ ዓውዲ ንግዲ ወፃኢ ወሰኽ ከምዘርኣየ እውን ኣብሪሆም።
Business,ኢትዮ-ቴሌኮም ኣብ በጀት ዓመት 2012 ዓ.ም ልዕሊ 47 ቢሊየን ብር እቶት ከምዝረኸበ ኣፍሊጡ። ዋና ኣፈፃሚት ስራሕ እቲ ኩባኒያ ፍሬህይወት ታምሩ ሎሚ መዓልቲ ኣብ ዝሃብኡ መግለፂ ከምዝበልኡ፥ እቲ ዝተረኸበ እቶት ኣብ’ዚ ዓመት ካብ ዝተትሓዘ ትልሚ ብ105 ነጥቢ 1 ሚኢታዊ ብልጫ ኣለዎ። ምስ ዝሓለፈ ዓመት እንትነፃፀር እውን ብ31 ነጥቢ 4 ሚኢታዊ ወሰኽ ከምዘለዎ ብምግላፅ፥ ንወፃኢ ዓዲ ካብ ዝድወል ስልኪ 147 ነጥቢ 7 ሚሊየን ዶላር ኣሜሪካ ሸርፊ ወፃኢ ከምዝተረኸበ ሓቢረን። 10 ነጥቢ 2 ቢሊየን ብር ልቓሕ ምምላስ ከምዝተኽኣለ እውን ገሊፀን።
Business,ኢትዮጵያን ኔዘርላንድስን ሰነድ ስምምዕነት ሓገዝ ገንዘብ ልዕሊ 15 ነጥብ 9 ሚሊየን ዩሮ ተፈራሪመን። እቲ ሰነድ ስምምዕነት ንምምሕዳር ዝተዋደደ መሬት ቁንዝላን መርሃ ግብሪ ዋሽን ንምድጋፍ ዝውዕል ኢዩ ተባሂሉ። ብዋናነት ኣብቲ ከባቢ ንዘሎ ማሕበረሰብ ኩለመዳይ ተረባሕነት ኣብ ምርግጋፅ ትኹረት ዝገበረ ከምዝኾነ እውን ተገሊፁ። ኣብቲ ከባቢ ዘሎ ፍሪያት ሕርሻ ኣብ ምዕባይን ነበርቲ ተረባሕቲ ኣብ ምግባርን፣ ማሕበረሰብ ተረባሕቲ ንዝገብሩ ትካላት ዓቕሞም ኣብ ምጥንኻር፣ ዘላቒ ብዝኾነ መልክዑ ሃፍቲ ተፈጥሮ ኣብ ምሕላውን ምምሕዳርን ዘተኮረ ድጋፍ ከምዝኾነ እውን ተገሊፁ። ካብዚ ሓሊፉ ኣብ ከተማን ገፀርን ኣቕርቦት ፅሩይ መስተ ማይ ንክህሉ ኣብ ምግባር፣ ፅሬት ኣብ ምሕላውን ኣወጋግዳ ፈሳሲ ርስሓት ዘመናዊ ኣብ ምግባርን ንዝፍፀም ስራሕቲ ዝድግፍ ከምዝኾነ ድማ ተሓቢሩ። በቲ ፕሮጀክት ብፍላይ ኣብቲ ከባቢ ዝነብሩ 22 ሺሕ ሓረስቶት ፍሪያት ሕርሽኦም ብምስሳን ተረባሕቲ ንክኾኑ ዝገብር ኢዩ።
Business,ኢትዮጵያን ጃፓንን ሓገዝ ስምምዕነት ብር 490 ሚሊየን ተፈራሪመን። እቲ ስምምዕነት ሚኒስትር ገንዘብ ፌዴሪኢ ኣይተ ሕመድ ሽዴን ኣምባሳደር ጃፓን ኣብ ኢትዮጵያ ማትሱናጋ ዳይሱኬን ኢዮም ተፈራሪሞምዎ። ኣብ ኢትዮጵያ ኮቪድ-19 ሓዊሱ ኣብ ዘፈር ጥዕና ሓገዝ ንምግባርን ንመግዝኢ ኣቑሑት ሕክምና ዝውዕል ገንዘብ ከምዝኾነ እውን ተገሊፁ። ክልቲአን ከተማ ምምሕዳራት ሓዊሱ ኣብ ኩለን ክልላት ዝርከባ ሆስፒታላት ዘበናዊ መሳርሒታት ክምና ብምቕራብ ስርዓት ጥዕና ንምዝማን ኣብ ዝግበር ፃዕሪ ኣበርክቶ ከምዝህልዎ ተሓቢሩ። ኣምባሳደር ጃፓን ኣብ ኢትዮጵያ ማትሱናጋ ዳይሱኬ፥ እቲ ሓገዝ ኣብ ኢትዮጵያ ኮቪድ-19 ሓዊሱ ካልኦት ተመሓላለፍቲ ሕማማት ንምክልኻል ኣብ ዝግበር ፃዕሪ ዝውዕል ሓገዝ ኢዩ ኢሎም። እቲ ሕዚ ዝተገበረ ሓገዝ ምሕዝነት ክልቲአን ሃገራት ዘጠናኽር ከምዝኾነ ምግላፆም ካብ ሚኒስትር ገንዘብ ዝረኸብናዮ ሓበሬታ የረድእ።
Business,ንኢንድስትሪ እታዎት  ዝኾኑ መዓድናት ብዓቕሚ ሃገር  ንምሽፋን ይሰርሕ ምህላዉ ሚኒስቴር መዓድንን ኢነርጂን ኢትዮጲያ  ኣፍሊጡ። እቲ ሚኒስቴር ምስ  ሚኒስቴር  ንግድን ኢንዱስትሪን ብምዃን ብሓባር ንምስራሕ ዘኽእሎ ሰነድ ስምምዕነት ተፈራሪሙ። ክልቲኦም ሚኒስቴራት ብሓባር ብምዃን ኣብ ዝሰርሕዎም ዓውዲታት  ልዝብ ዝገበሩ እንትኾን፥  ስትራቴጂካዊ ትልሚ ምትእስሳር መዓድንን ኢንዱስትሪን ብዝምልከት መፅናዕታዊ ፅሑፍ ብምቕራብ ምይይጥ  ተገይሩ። እቲ ፅንዓት ከምዘርድእ እንተኮይኑ ኢትዮጵያ ንእታዎት ሓፂነ መፂን 850 ሚሊዮን ዶላር፤ ንእታዎት ኬሚካልን ኮንስትራክሽን  ድማ  950 ሚሊዮን ዶላር በቢዓመቱ ወፃኢ ትገብር ኢያ። ስለዝኾነ ካብ ወፃኢ ዝኣትዉ እታዎታት ብ ዉሽጢ ዓዲ ብምትካእን ምህርቲ ንወፃኢ ብምልኣኽ ሸርፊ ወፃኢ ንምርካብ ምስራሕ ከምዝግባእ ተሓቢሩ።
Business,ምህርቲ ዕዳጋ ኢትዮጵያ ኣብ ወርሒ ሰነ 62 ሺሕን 542 ቶን ምህርቲ ብብር 3 ነጥቢ 72 ቢሊየን ምትዕድዳጉ ኣፍሊጡ። ኣብ ውሽጢ 22 ናይ ዕዳጋ መዓልቲታት ሓሙሽተ ዝተፈላለዩ ፍርያታት ካብ ምትዕድዳጉ ብተወሳኺ ንዕድጊት ዝመፅእ መጠን ፍርያት ከምዝወሰኸ እውን ገሊፁ። ኣብቲ ዝተገበረ ዕድጊ 44 ሚኢታዊ መጠንን 66 ሚኢታዊ ዋጋን ብምሽፋን ፍርያት ቡን ቀዳማይ ደረጃ ዝሓዘ እንትኸውን፥ ካብ ዝሓለፈ ወርሒ እንትነፃፀር ድማ 6 ቶን መጠንን 7 ሚኢታዊ ዋጋን ሓለፋ ነይሩዎ። ኣብ ወርሒ ሰነ ናብ ወፃኢ ዕዳጋ ዝቐረበ 18 ሺሕ ቶን ዘይተሓፀበ ቡን ብብር 1 ነጥቢ 46ን 419 ቶን ዝተሓፀበ ፍርያት ቡን ብብር 53 ሚሊየን ተዓዳዲጉ። 21 ሺሕን 943 ቶን ሰሊጥ ብብር 944 ሚሊየን ዝተዓዳደገ እንትኸውን፥ ምስ ዝሓለፈ ወርሒ እንትነፃፀር 40 ሚኢታዊ ብመጠን 39 ሚኢታ ድማ ብዋጋ ክብ ክብል ክኢሉ።
Business,በዓል መዚ ኮሙዩኒኬሽን ኢትዮጵያ ካብ ዝተፈላለዩ ዓለም ለኻዊ ትካላት ቴሌኮም 12 ሕቶ ድልየታት ክልተ ፍቓዳት ቴሌኮሙዩኒኬሽን ከምዝተቐበለ ኣፍሊጡ። እቲ በዓል መዚ ምስቶም ፍቓዳት ብዝተተሓሓዘ መግለፅታት ድልየት ቅድሚ ሓደ ወርሒ ዕላዊ ከምዝገበረ ኣዘኻኺሩ። ብመሰረት ዘቐመጦ ገደብ እዋን 12 ሕቶ ድልየታት ክልተ ፍቓዳት ቴሌኮሙዩኒኬሽን ከምዝተቐበለ ድማ ኣፍሊጡ። ካብእቶም ሕቶታት ዘቕረቡ እቶም ትሽዓተ ኣብ ዓውዲ ቴሌኮም ዝሰርሑ ዓለም ለኻዊ ትካላት እንትኾኑ፥ እቶም ክልተ ድማ ካብቲ ዓውዲ ወፃእ ዝሰርሑ ኢዮም ተባሂሉ። ቮዳኮም፣ ሳፋሪኮም፣ ኢቲሳላት፣ ኣዢያን፣ ኤም ቲ ኤን፣ ኦሬንጅ፣ ኩባኒያ ቴሌኮም ስዑዲ ዓረብ ሓዊሱ ብዙሓት ዓለም ለኻዊ ትካላት ካብቶም ሕቶ መዘቕረቡ ተረቋሕቲ ኢዮም።
Business,መገዲ ኣየር ኢትዮጵያ ካብ 10 ብሉፃት ዓበይቲ መገዲ ኣየራት ኣፍሪካ ሕዚ እውን ኣብ ቀዳማይ ደረጃ ተሰሪዑ። ከም ፀብፃብ ኣፍሪካ ሎጂስቲክስ ዶት ኮም እንተኾይኑ፥ እቲ መገዲ ኣየር ብዝህቦ ኣገልግሎት ኣብ ኣፍሪካ ዘለዎ መሪሕነት ቀፂሉ ኣሎ። መገዲ ኣየር ኢትዮጵያ፥ ብበዝሒ ተጓዓዝቲ፣ ተበፃሕነትን እቶትን ካብ መገዲ ኣየራት ኣፍሪካ ቀዳማይ ደረጃ ከምዝኾነ ተገሊፁ። እቲ መገዲ ኣየር፥ ብብርኪ ዓለም ድማ ራብዓይ ብሉፅን ዝዓበየን መገዲ ኣየር ከምዝኾነ እቲ ፀብፃብ ኣመላኺቱ። ከም ኣቆፃፅራ ኣውሮፓውያን ኣብ 2019 ንልዕሊ 13 ነጥቢ 3 ሚሊየን ተጓዓዝቲ ግልጋሎት ከምዝሃበ ተገሊፁ።
Business,ኣብ ሞንጎ ኢትዮጵያን ባንኪ ግሩፕ ዳንስኬ ዴንማርክን ስምምዕነት ሓገዝን ልቓሕ 117 ነጥቢ 3 ሚሊየን ዩሮ ተፈራሪሞም። እቲ ስምምዓነት ብሚኒስትር ገንዘብ ኣይተ ኣሕመድ ሽዴን ዳይሬክተር እቲ ባንኪ ጀልስፐር ፒተርሰን ምክትል ዳይሬክተር ኦላፍ ማርክ ሼትን ብኮንፈረንስ ቪዲዮ ብዝተዳለወ ስነ-ስርዓት ፌርማ ኢዮም ፈሪሞምዎ። ካብ ሞንጎ እቲ ስምምዕነት፥ 94 ነጥቢ 7 ሚሊየን ዩሮ ግሩፕ እቲ ባንኪ ብመልክዕ ሓገዝ ዝህቦ ኢዩ። እቲ ስምምመዕነት ሓገዝን ልቓሕን ንፕሮጀክት መፈልፈሊ ሓይሊ ንፋስ ኣሰላ ዝውዕል ኢዩ ተባሂሉ። ሓፋሻዊ ወፃኢ እቲ ፕሮጀክት ብር 5 ነጥቢ 6 ቢሊየን እንትኸውን፥ ብር 4 ነጥቢ 49 ቢሊየን ካብቲ ባንኪ ብዝርከብ ሓገዝን ልቓሕን ዝሽፈን ኢዩ።
Business,ሚኒስቴር እቶት ኣብ ወርሒ ግንቦት ልዕሊ 18 ነጥቢ 35 ቢሊየን ብር እቶት ኣኪቡ። እቲ ሚኒስቴር ኣብ ወርሒ ግንቦት 23 ነጥቢ 6 ቢሊየን ብር ንምእካብ ትልሚ ሒዙ ዝነበረ እንትኸውን፥ ልዕሊ 18 ነጥቢ 35 ቢሊየን ብር ብምእካብ 77 ነጥቢ 8 ሚኢታዊ ትልሙ ከምዝፈፀመ ተገሊፁ። ካብ ግብሪ ውሽጢ ዓዲ 10 ነጥብ 4 ቢሊየን ብር፣ ካብ ናይ ወፃኢ ቀረፅን ታክስን 7 ነጥብ 9 ቢሊየን ብር ከምዝተኣከበ ድማ ተሓቢሩ። እቲ ኣፈፃፅማ ምስ ዝሓለፈ ዓመት እንትነፃፀር ብ3 ነጥቢ 08 ቢሊየን ብር ወይ ብ20 ነጥቢ 15 ሚኢታዊ ዕብየት ከምዘርኣየ ተገሊፁ።
Business,ቦርድ ዳይሬክተራት ባንኪ ልምዓት ኣፍሪካ ንመፅናዕቲ ኣዋፃኣይነት ፕሮጀክት ባቡር ኢትዮ-ሱዳን ዝውዕል 1 ነጥቢ 2 ሚሊየን ሓገዝ ኣትዲቑ። 1 ሺሕን 520 ኪሎ ሜትሮ ንውሓት ዘለዎን ኣዲስ ኣበባን ካርቱምን ዘረኽብን እቲ ፕሮጀክት፥ ንኽህነፅ ብመንግስታት ክልትኢን ሃገራት ተቐባሊነት ምርካቡ ይዝከር። እቲ ፕሮጀክት ባቡር፥ ካብ ካርቱም ሓሊፉ ምስ ቀይሕ ባሕሪ ፓርት ሱዳን ዝራኸብ ኢዩ ተባሂሉ። እቲ ባንኪ ዘፅደቖ ሓገዝ፥ ንኣዋፃኣይነት መፅናዕቲ ካብ ዘድሊ 3 ነጥቢ 4 ሚሊየን ዶላር ኣሜሪካ 35 ሚኢታዊ ዝሽፍን ምዃኑ ፀብፃብ ሎጂስቲክስ ኣፍሪካ የመላኽት። ንመፅናዕቲ ኣዋፃኣይነት ፕሮጀክት ባቡር ኢትዮ – ሱዳን ዘድሊ ዝተረፈ 2 ነጥቢ 2 ሚሊየን ዶላር ብኔፓድ ብምድላው ፋሲሊቲ ፕሮጀክት መሰረተ ልምዓት ኔፓድ ብሓገዝ መልክዕ ክሽፈን ኢዩ ዝብል ትፅቢት ኣሎ።
Business,ለበዳ ሕማም ኮቪድ 19 ኣብ ሰደድ ወፃኢ ዝፈጠሮም ሓደሽቲ ዕድላት ንምጥቃም ዘኽእሉ ኣማራፅታት ስትራተጂ ከምዝተሰናድኡ ተገሊፁ።ሚኒስትር ንግዲን ኢንዱስትሪን ኣይተ መላኩ ኣለበል ምስ ፋና ብሮድካስቲንግ ኮርፖሬት ኣብ ዝነበሮም ፃንሒት ከምዝበልዎ፥ ኣብ ዝሓለፉ 10 ኣዋርሕ 2 ነጥቢ 4 ቢሊየን ዶላር ኣሜሪካ ዋጋ ዘለዎም ፍሪያታት ናብ ኣሜሪካ ሰደድ ተገይሮም። ኣብ ቀፃሊ እውን እቲ ዓለም ለኻዊ ዕድል ዕዳጋ ንምጥቃም ዘኽእል ኤግዚት ስትራቴጂ ከምዝተሰናድአ ተዛሪቦም። ሰደድ ወፃኢ ኣብ ዝሓለፉ 10 ኣዋርሕ ብ13 ሚኢታዊ ምውሳኹ ዝገለፁ እቶም ሚኒስትር፥ ኣብ ዝቕፅል እውን ፍሪያት ብምስሳን ውፅኢታዊ ዝኾነ ዕዳጋ ዓለም ንምርካብ ፃዕሪ ከምዝገብር ሓቢሮም። ስለዝኾነ እቲ ዓውዲ ካብ ፅዕንቶ ቫይረስኮሮና ብምግልጋል ትርፊ ዕዳጋ ንምርካብ ዘኽእል ስርዓት/ቀመር ከምዝተሰርሐሉ ኣብሪሆም።
Business,ኣብ ወርሒ ሰነ መሸጢ ችርቻሮ ፍሪያት ነዳዲ ኣውሮፕላንን ሓዊሱ ካልኦት ዓይነታት ነዳዲ ብዝነበሮ ከምዝቕፅል ሚኒስቴር ንግድን ኢንዱስትርን ኣፍሊጡ። እቲ ሚኒስቴር ናብ ጣቢያና ኣብ ዝለኣኾ ሓበሬታ፥ መንግስቲ ኣብዛ ሃገር ዘሎ ማሕበረ ኢኮኖሚያዊ ኩነታት ንምርግጋዕ ዓሊሙ ኣብዚ ሐዚ እዋን ዘሎ ዋጋ ችርቻሮ ነዳዲ ካብ 27 ግንቦት ክሳብ 30 ሰነ 2012 ዓ.ም ብዝነበሮ ክቕፅል ወሲኑ ኣሎ ኢሉ። ኣብ ዕዳጋ ዓለም ዘሎ ዋጋ ነዳዲ መበገሲ ብምግባር ከከምኣድላይነቱ ምምዕርራይ ክግበር ከምዝኽእል እውን ኣፍሊጡ።
Business,መገዲ ኣየር ኢትዮጵያ ልዕሊ 120 ሚሊየን ዶላር ኣታዊ ብምርካብ ወርሓዊ ወፃኢኡ ብምሽፋን ንሃገራዊ ኢኮኖሚ ሓገዝ ይገብር ከምዘሎ ዋና ኣፈፃሚ ስራሕ እቲ መገዲ ኣየር ኣይተ ተወልደ ገብረማሪያም ኣፍሊጦም። እቲ መገዲ ኣየር ቀልጢፉ ናብ ኣገልግሎት ካርጎ ምእታዉ ውፅኢታዊ ክኸውን ኣኽኢሉዎ ኢዩ ኢሎም። ኮቪድ- 19 ብብርኪ ዓለም ዝፈጠሮ ፅዕንቶ  ኣብቲ መገዲ ኣየር  እውን ተመሳሳሊ ጉድኣት ከምዘብፀሐ ዝሓበሩ ኣይተ ተወልደ፥ መገዲ ኣየር ኢትዮጵያ ብዙሓት መገዲታት ኣየር ዝተፈላለያ ሃገራት ንድጎማ ኣብ ዝተቓልዕሉ እዋን ወርሓዊ ወፃኢኡ ብምሽፋን ንሃገራዊ ኢኮኖሚ ሓገዝ ክገብር ክኢሉ ኣሎ ኢሎም። ነዚ እውን ኢትዮጵያ ኣብ ኣፍሪካ ንዝግበር ምክልኻል ቫይረስኮሮና ዝኸውን ናውቲ ኣብ ምክፍፋል ተመራፂት ሃገር ምዃናን ኣብ ዕዳጋ ዓለም ዕምበባ ኣብ ምጉዕዓዝ ተመራፂ መገዲ ኣየር ብምዃኑን ኢዩ ኢሎም።
Business,ቀዳማይ ሚኒስትር ፌዴሪኢ ዶክተር ኣቢይ ኣሕመድ መመርመርቲ ኪታት ናብ ኢትዮጵያ ንዝለኣኸ ፋውንዴሽን ቴንሴንት አመስጊኖም። ፋውንዴሽ ቴንሴንት ናብ ኢትዮጵያ ዝለኣኾም ኪታት መመርመሪ ቫይረስኮሮና ኣዲስ ኣበባ ከምዝኣተዉ ተገሊፁ። ስለዝኾነ እቶም ቀዳማይ ሚኒስትር ኣብ ዘሕለፍዎ መልእኽቲ፥ “ኢትዮጵያ ኮቪድ 19 ንምክልኻልን ንምቁፅፅራን ኣብ እትገብሮ ፃዕሪ ንምድጋፍ ዓሊሞም መመርመርቲ ኪታት ንዝለኣኹልና ፋውንዴሽ ቴንሴንት ማ ሁዋንቴንግ አመስግን” ኢሎም። ኢትዮጵያ ነቲ ቫይረስ ናይ ምምርማር ዓቕማ ዘጠናኽር ሓገዝ ከምዝኾነ እውን ገሊፆም።
Business,ካብ ባንኪታት ዝወፅእ ጥረ ገንዘብ ዝግድብ መምርሒ ካብ ሎሚ መዓልቲ ጀሚሩ ተግባራዊ ከምዝግበር ብሄራዊ ባንኪ ኢትዮጵያ ኣፍሊጡ። ላዕለዋይ ሓላፊ/ኣመሓዳሪ ብሄራዊ ባንኪ ዶክተር ይናገር ደሴ ሎሚ መዓልቲ ኣብ ዝሃብዎ መግለፂ፥ ዝውውር ገንዘብ ናብ ስርዓት ብምእታው ገበንን ምሕባእ ግብሪን ብዝለዓለ ኩነታት ዝሕግዝ መምርሒ ኢዩ ኢሎም። እቲ መምርሒ ካብ ሎሚ መዓልቲ ጀሚሩ ተግባራዊ ዝኸውን እንትኸውን፥ ንውልቀ ሰብ መዓልታዊ ክሳብ 200 ሺሕ ወርሓዊ ድማ ክሳብ 1 ሚሊየን ብር ብጥረ ገንዘብ ምውፃእ ዝፈቅድ ኢዩ። ንኩባኒያታት እውን ኣብ መዓልቲ ክሳብ 300 ሺሕ፣ ወርሓዊ ክሳብ 2 ነጥቢ 5 ሚሊየን ብር ብጥረ ገንዘብ ምውፃእ ከምዝኽእሉ ተገሊፁ።
Business,ፊንላንድ ንኢትዮጵያ 4 ሚሊየን ዩሮ ሓገዝ ገይራ። እቲ ሓገዝ ኣብ ኢትዮጵያ ብፕሮግራም ዋን ዋሽ ዝትግበር ፕግራም መሐለዊ ስነ-ንፅህና ከምዝውዕል ኣምባሳደር ፊንላንድ ኣብ ኢትዮጵያ ሄሌና ኤራክሲነን ኣብ ማሕበራ ትዊተር ገፀን ፅሒፈን። ቫይረስ ኮሮና ንምክልኻል ብዝሕግዝ መልክዑ ቀረብ ማይ ንምብፃሕ፣ ስነ-ንፅህና ንምርግጋፅ ከምኡ እውን ንምምሕያሽ ኣወጋግዳ ፈሳሲን ኣካል እቲ ሓገዝ ኢዩ ተባሂሉ። እተን ኣምባሳደር፥ ፊንላንድ ንኢትዮጵያ ትገብሮ ሓገዝ ከምትቕፅል ገሊፀን።
Business,ኢትዮጵያን ኣሜሪካን ሰነድ ስምምዕነት ደገፍ ምትሕብባር ልምዓት 230 ሚሊየን ዶላር ተፈራሪመን። ኣብቲ ሰነድ ስምምዕነት ሚኒስትር ዴኤታ ሚኒስቴር ገንዘብ ኣይተ ኣድማሱ ነበበን ዳይሬክተር ዓለም ለኸ ትካል ተራድኦ ኣሜሪካ ኣብ ኢትዮጵያ ሴያን ጆንስን ክታሞም ኣንቢሮሙሉ። ኢትዮጵያ ኣብ ዓውዲ ጥዕና፣ ግብርና፣ ትምህርቲን፣ ምዕባለ ኢኮኖሚን ሰናይ ምምሕዳርን ንእትገብሮ ምምሕያሽ ዝሕግዝ ከምዝኾነ ተሓቢሩ። ዳይሬክተር ዓለም ለኸ ትካል ተራድኦ ኣሜሪካ ኣብ ኢትዮጵያ ሴያን ጆንስን ኣብ እዋን ምንባር ክታም፥ ምስ ኢትዮጵያ ዘለና ሽርክና ዝሕድስ ስምምዕነት ብምፍራምና ደስታ ይስምዐና ኢሎም።
Business,ፈረንሳይ ንኢትዮጵያ 40 ሚሊየን ዩሮ ሓገዝ ክትገብር ኢያ። እቲ ሓገዝ፥ ሚኒስትር ገንዘብ ኣይተ ኣሕመድ ሽዴን ኣምባሳደር ፈረንሳይ ኣብ ኢትዮጵያ ፍሪዴሪክ ቦንቴምስን ኢዮም ዕላዊ ገይሮምዎ። ኢትዮጵያ ኣብ ምክልኻል ኮቪድ-19 ትገብሮ ፃዕሪ ኣብ ግምት ብዘእተወ መልክዑ ብኤጀንሲ ልምዓት ፈረንሳይ ኣቢሉ ዝልቀቕ ሓገዝ ከምዝኾነ ተገሊፁ። እቲ ዝልቀቕ ሓገዝ፥ መንግስቲ ናይ ሓፂር እዋን ፀገማት ንምፍታሕን ህፁፅ ትልሚ ንምትግባርን ዝገብሮ ፃዕሪ ብፍላይ ብብርኪ ሃገር ዝተትሓዘ ስግግር ኢኮኖሚ ንምዕዋት ዝሕግዝ ኢዩ ተባሂሉ። እቲ ናይ ሕዚ ሓገዝ፥ ፈረንሳይ ኢኮኖሚ ኢትዮጵያ ንምምሕያሽ ትገብሮ ሓገዝ 85 ሚሊየን ዩሮ ሓደ ኣካል ኢዩ።
Business,መገዲ ኣየር ኢትዮጵያ 10 ሺሕ ኪሎ ግራም ናውቲ ሕክምና ናብ ሱዳንን ሶማሊያን ኣጎዓዒዙ። እቲ መገዲ ኣየር 7 ሺሕ ኪሎ ግራም ናውቲ ሕክምና ናብ ሱዳን ከምኡ’ውን 3 ሺሕ ኪሎ ግራም ናብ ሶማሊያ ኢዩ ኣጎዓዒዙ። እተን ሃገራት ቫይረስኮሮና ንምክልኻልን ንምቁፅፃርን ንዝገበርኡ ፃዕሪ ዝሕግዙ ናውቲታ ከምዝኾኑ ካብ መገዲ ኣየር ኢትዮጵያ ዝረኸለብናዮ ሓበሬታ የረድእ። መገዲ ኣየር ኢትዮጵያ ዝርገሐን ጉድኣትን ኮቪድ-19 ኣብ ሃገራት ኣፍሪካ ንምክልኻል ዓሊሞም ካብ ጃክ ማ ፋውንዴሽን ዝተለገሱ ዝተፈላለዩ ናውቲታት ሕክምና ናብተን ሃገራት ምጉዕዓዙ ይዝከር።
Business,ኣፍሪና ራይድ ዝተብሃለ ትካል ኣገልግሎት መጓዓዝያ ኣብ ከተማ መቐለ ንምጅማር ምድላዋቱ ከም ዝወገነ ኣፍሊጡ። እቲ ትካል ቅድሚ ሐዚ ኣብ ታክስን ካልኦት መጓዓዝያን ኣብ ተሳፈርቲ ይበፅሕ ንዝነበረ ፀገማት ንምፍታሕ ዝሕግዝ ስራሕቲ ከምዝሰርሕ ገሊፁ። ነዚ ድማ ብቴክኖሎጂ ዝተሓገዘ ናይ ትራንስፖርት ኣገልግሎት ከምዝህብ ተዛሪቡ። እቲ ግልጋሎት ኣብ ከተማ መቐለ ዝጅምር እንትኸውን፥ ናብ ኩለን ከተማታት ትግራይ ከምዝተኣታተው አውን ተሓቢሩ። እቲ ግልጋሎት መጓዓዝያ፥ ስማርት ፎን ንዘለዎም sos ዝተብሃለ ኣፕሊኬሽን ካብ ኢንቴርነት ብምውራድ እዚ ዓይነት ሞባይል ክጥቀሙ ንዘይክለይክእሉ ወገናት ድማ ናብ 6097 መስመር ብምድዋል እቲ ግልጋሎት ምርካብ ከም ዝከኣል ተገሊፁ።
Business,መንግስቲ ለበዳ ቫይረስኮሮና ኣብ ልዕሊ ኢኮኖሚ ኢትዮጵያ ዘስዕቦ ኣሉታዊ ፅዕንቶ ምንካይ ዘኽእሉ ዝተፈላለዩ ውሳነታት ፖሊሲ ከምዘመሓላለፈ ሚኒስትር ዴኤታ ሚኒስቴር ገንዘብ ዶክተር ኢዮብ ተካልኝ ገሊፆም። እቶም ውሳነታት ምስ ውዙፍ ውሳነታት ልቓሕ ዝራኸቡ ናብራ ዜጋታት ኣብ ምድሓን ዘተኮሩ ከምዝኾኑ ተገሊፁ። ለበዳ ኮቪድ-19 ብፍላይ ኣብ ልዕሊ ትሑት ኣታዊ ዘለዎም ዜጋታት ዝኸፍአ ጉድኣት ንከየብፅሕ መንግስቲን ሕብረተሰብን ርብርብ ይገብሩ ከምዘለዉ እቶም ሚኒስትር ዴኤታ ተዛሪቦም። መንግስቲ ብፍላይ ኣብ ሰደድ ወፃእን ዓውዲ ኣገልግሎትን ንዝተዋፈሩ ትካላት ብባንኪታት ኣቢሉ ሽግሽግ ልቓሕን ተወሳኺ ልቓሕን ንክቐርበሎም ከምዝገበረ ኣፍሊጡ።
Business,ጀርመን ቫይረስኮሮና ኣብ ኢትዮጵያ ዘብፅሖ ጉድኣት ንምቕናስ ዘኽእል ማዕቐፍ ደገፍ 4 ነጥቢ 3 ቢሊየን ብር ዕላዊ ከምዝገበረት ሚኒስትር ምትሕብባር ኢኮኖሚን ልምዓትን  እታ ሃገር ጀርድ ሙለር ኣፍሊጦም። እቶም ሚኒስትር፥ ሃገሮም ኣብዚ ኣፀጋሚ እዋን ለበዳ ሕማም ቫይረስኮሮና ኣብ ጎድኒ ኢትዮጵያ ከምእትስለፍ ንቀዳማይ ሚኒስትር ፌዴሪኢ ዶክተር ኣቢይ ኣሕመድ ገሊፀሙሎም። ስለዝኾነ እቲ ቫይረስ ኣብ ኢትዮጵያ ዘብፅሖ ጉድኣት ንምቕናስ ማዕቐፍ ደገፍ 4 ነጥቢ 3 ቢሊየን ብር ዕላዊ ከምዝገበረት ሓቢሮም።
Business,በዓል መዚ መገዲታት ኢትዮጵያ ኣብ ሸውዓተ ከባቢታት እዛ ሃገር ብ11 ነጥቢ 6 ቢሊየን ብር መገዲታት ኣስፋልት ንምህናፅ ዘኽእል ሰነድ ስምምዕነት ሎሚ መዓልቲ ተፈራሪሙ። እቶም መገዲታታት ብድምር 509 ነጥቢ 11 ኪሎ ሜትሮ ንውሓት ከምዘለዎም ተሓቢሩ። ነቲ ህንፀት ዝውዕል ገንዘብ ሙሉእ ንሙሉእ ብመንግስቲ ኢትዮጵያ ዝሽፈን ከምዝኾነ ኣብ እዋን እቲ ስምምዕ ተሓቢሩ። እቲ መገዲታት ኣስፋልት ንምህናፅ ዓሊሙ ሰነድ ስምምዕነት ዝተፈረመሎም ከባቢታት፥
Business,ኣይተ ጌታቸው ሓጎስ ግዚያዊ ዋና ፈፃሚ ስራሕ ኩባኒያታት ቴክኖሎጂ ግሩፕ ሚድሮክ ኢትዮጵያ ኮይኖም ተሾይሞም። ኣይተ ጌታቸው፥ ልዕሊ 20 ዓመት ዋና ፈፃሚ ስራሕ ናይቶም ኩባኒያታት ኮይኖም ከገልግሉ ዝፀንሑ ዶክተር ኣረጋ ይርዳው ካብ ሓላፍነቶም ምልዓሎም ስዒቡ ኢዮም ክሽወሙ ክኢሎም። ብኣቦ መንበር ኩባኒያታት ቴክኖሎጂ ግሩፕ ሚድሮክ መሓመድ ኣል ኣሙዲ ተፈሪሙ ዝወፅአ ደብዳቤ ከምዘመላኸቶ፥ ካብ 17 ሚያዚያ 2012 ዓ.ም ግዚያዊ ዋና ፈፃሚ ስራሕ ኣሓትን ተሓባበርቲን ኩባኒያታት ቴክኖሎጂ ግሩፕ ሚድሮክ ኢትዮጵያ ኮይኖም ንዝተሾሙ ኣይተ ጌታቸው ሓጎስ ግቡእ ምትሕብባር ንኽገብራ የሓትት።
Business,ባንኪ ንግዲ ኢትዮጵያ ለበዳ ቫይረስ ኮሮና ምኽኒያት ብምግባር ንዓማዊል መንበሪ ሓባር ኣባይቲ ን3 ኣዋርሕ ዝፀንሕ እፎይታ እዋን መኽፈሊ ልቓሕ ከምዝሃበ ኣፍሊጡ። ስለዝኾነ እቲ ባንኪ ክእክቦ ዝነበረ ኣስታት ልዕሊ ቢሊየን ብር ናብ ዝቕፅል እዋን ከምዘሰጋገረ ገሊፁ። ፕሬዚዳንት ባንኪ ንግዲ ኢትዮጵያ ኣቤ ሳኖ ሎሚ መዓልቲ ኣብ ዝሃብዎ መግለፂ፥ ፀገም መንበሪ ሓባር ኣባይቲ ንምፍታሕ ዓሊሞም ኣብ ኣዲስ ኣበባን ክልል ከተማታትን ዘለዉ ዓማዊሉ ኣብ ዝሓለፉ ዓመታት ልቓሕ ወሲዶም እዮም። ይኹን እምበር እቶም ዓማዊል ኣብዚ ሐዚ እዋን ብመሰረት ብብርኪ ዓለም ዘጋጠመ ለበዳ ሕማም ቫይረስኮሮና ዝወሰድዎ ልቓሕ ንምኽፋል ከይፅገሙ ብዝብል ኢዩ እቲ መኽፈሊ እዋን ተናዊሑ ዘሎ።
Business,መንግስቲ ካብ ወፃኢ ኣብ ዘእትዎ ዘይቲ ብልዒ መስተኻኸሊ ዋጋ ምግባሩ ሚኒስቴር ንግዲን ኢንዱስትሪን ኣፍሊጡ። ሚኒስትር ዲኤታ ንግዲን ኢንዱስትሪን ኣይተ እሸቴ ኣስፋው፥ እቲ ዘይቲ ብልዒ ቅድሚ ሕዚ ካብ ዝነበረሉ ዋጋ ኣብ ሓደ ሊትሮ ብር 4ን 30 ሳንቲምን ወሰኽ ከምዝተገበረ ገሊፆም። ካብ ክልላት ተወኪሉ ዝመፅአ ዝኾነ ይኹን ኣምፃኢ ትካል፥ ንኣከፋፈልቲን ቸርቸርቲን በቲ ዝተፀርሐ ዋጋ ከረክብ ከምዘለዎ ኣብሪሆም። ቸርቸርቲ ካብ ኣምፃእቲ ዝተረከቡዎ ፍርያት ዘይቲ ብተመሳሳሊ ብሊትሮ 4 ቅርሺን 30 ሳንቲምን ብምውሳኽ ንሕብረተሰብ ክሸጡ ከምዝግባእ እውን ተዛሪቦም።
Business,ማይክሮ ፋይናንስ ደደቢት ብዓማዊላ ዝኽፈል ዕዳ ን3 ወርሒ ከምዘናወሐቶ ተገሊፁ። ከም ኣድላይነቱ ድማ ካብኡ ንላዕሊ ክናዋሕ ከምዝኽእል ኣቦመንበር ቦርድ እታ ተካል ኣይተ ተኽለወይኒ ኣሰፋ ኣፍሊጦም። እቲ ምንዋሕ ክፍሊት ዕዳ ዝምልከቶን ዘይምልከቶን ብዝብል ዝርዝር ኣፈፃፅማ ከምዘለዎ እውን ሓቢሮም።
Business,ባንኪ ወጋገን ንምክልኻል ቫይረስኮሮና ዝውዕል ብር 3 ሚልየን ሓገዝ ገይሩ። እዚ ሕማም ኩለመደያዊ ተሳትፎ ስለዝሓትት ነዚ ሓገዝ ኣበርኪትና ዝበሉ ኣካያዲ ስራሕ ጨንፈር መቐለ እቲ ባንኪ ኣይተ ሃፍቶም ገብረ እግዚኣብሄር፥ ንቐፃሊ እውን ኣብ ጎድኒ ህዝብና ኢና ክብሉ ተዛሪቦም። ብተወሳኺ ሰራሕተኛታት ባንኪ ወጋገን ካብ መሃያኦም 10 ሚኢታዊ ንምውፋይ ከምዝተስማዕምዑ እቶም ኣካያዲ ስራሕ ተዛሪቦም። ኣብቲ ስነ-ስርዓት ርኽክብ ዝተረኸቡ ምክትል ሓላፊ ቢሮ ትልምን ፋይናንስን ክልል ትግራይ ኣይተ ሓጉስ ወለኪዳን፥ ባንኪ ወጋገን ኩሉ ግዜ ወገን ህዝብን መንግስትን ክልል ትግራይ ስለዝኾነ ነመስግን ኢሎም።
Business,ኣገልግሎት ሓይሊ ኤሌክትሪክ ኢትዮጵያ ዝህቦም ኣገልግሎታት ደው ከምዘየብል ገሊፁ። እቲ ትካል ንፋና ብሮድካስቲንግ ኮርፖሬት ኣብ ዝለኣኾ መግለፂ ከምዝሓበሮ፥ ብምኽኒያት ለበዳ ሕማም ኮቪድ-19 ካብ ካሊእ እዋን ብዝተፈለየ ወሰኽ ቁፅሪ ዓማዊል ከምዘሎ ገሊፁ። ኣብ ኣብዝሓ ክልላትን ኣዲስ ኣበባን ብፍላይ ኣብ ካርድ ቅድመ ክፍሊት ዓማዊል ኣብ ነዊሕ ሪጋ ተሰሊፎም ምርኣይ ይበራኸት ከምዘሎ ተሓቢሩ። ይኹን እምበር ኣብዝሓ ዓማዊል እቲ ዘለዎም ካርዲታት ሒሳብ ከምዘለዎ እናፈለጡ፥ እቲ ትካል ዝህቦ ኣገልግሎት ከቋርፅ ይኽእል ኢዩ ብዝብል ፍርሒ ቀዲሞም ንምምላእ ይስለፉ ከምዘለዉ ኣፍሊጡ። እዚ ድማ ብመንፅር እቲ ኣጋጢሙ ዘሎ ለበዳ እንትረአ እቲ ዝርአ ሰልፊታት ቫይረስኮሮና ንኽጋፋሕ ዕድል ዝፈጥር ምዃኑ ምግንዛብ ኣገዳሲ ኢዩ ኢሉ።
Business,ኣብ ኢትዮጵያን ብሪታኒያን ስምምዕነት ሓገዝ ብር 965 ሚሊየን ተፈሪሙ። እቲ ስምምዕነት ሓገዝ፥ ሚኒስትር ዲኤታ ገንዘብ ኣይተ ኣድማሱ ነበበን ተወካሊ ትካል ዓለም ለኸ ልምዓት እንግሊዝ ኣብ ኢትዮጵያ ክርስቲያን ሮግን ኢዮም ተፈራሪሞምዎ። እቲ ሓገዝ ኣብ ኢትዮጵያ ዝርከቡ ስደተኛታት ኣብ ዝርከቡለን ከባቢታት ንዝነብሩ ክፋላት ሕብረተሰብ ተረባሕነት ንምርግጋፅ ዝዓለመ ምዃኑ ተገሊፁ። ብመሰረት እዚ ኣብተን ከባቢታት ትምህርቲ፣ ጥዕናን መዕቖቢን ሓዊሱ ዝተፈላለዩ መሰረተሰዊ ድሌታት ንምምላእ ዝሕግዙ ስራሕቲ ክስርሑ ኢዮም።
Business,ባንኪ ዓለም ኢትዮጵያ ዝርገሐ ቫይረስ ኮሮና ንምዕጋት ትገብሮ ፃዕሪ ዝኸውን 82 ሚሊየን ዶላር ኣሜሪካ ሓገዝ ገይሩ። ኢትዮጵያ ዝርገሐ ናይ̕ቲ ቫይረስ ብምቁፅፃር ኣብ ሓፂር እዋን እግሪ ንኽትተክል ኣብ ዘኽእሉዋ ዓውዲታት ዝውዕል ሓገዝ ከምዝኾነ ተገሊፁ። እቲ ገንዘባዊ ሓገዝ፥ ዝርገሐ ቫይረስ ኮሮና ንምክልኻል ዘኽእሉ ኣፋውስንን ኣቑሑት ሕክምናን፣ ከም ብሓዱሽ ንዝጣየሻ ማእኸላት ሕክምናን ፈሊኻ መፅንሒን፣ ንማእኸላት ፃውዒት ስልኪን ሓበሬታ ናብ ሕብረተሰብ ንምብፃሕ ዝግበሩ ስራሕቲን ዝውዕል ኢዩ ተባሂሉ። ቦርድ ዳይሬክተራት እቲ ባንኪ ንህፁፅ እዋን ሓገዝ ብዝብል ዘፅደቖ ሓገዝ ፋይናንስ፥ ካብ ኢትዮጵያ ብተወሳኺ ንህንዲ ሓደ ቢሊየን ዶላር ኣሜሪካ፣ ንፓኪስታን 200 ሚሊየን ዶላር ከምኡ እውን ንኻልኦት ሃገራት ገንዘባዊ ሓገዝ ገይሩ ኢዩ።
Business,ደኣንት ዝሳተፍሉ መበል 12 ዓለም ለኸ ምርኢት ንግዲ ኢትዮ ቻምበር ተኸፊቱ። ቤት ምኽሪ ንግዲን ዓውዲ ማሕበራትን ኢትዮጵያ ምስ ሚኒስትር ስራሕን ክእለትን ብምውዳድ ዘዳለዎ ከምኾነ ተሓቢሩ። ሚኒስትር ዴኤታ ኣይተ ንጉሱ ጥላሁን፥ ልኡኽ እቲ ሚኒስቴር ንምውፃእ መንግስታዊን ዘይመንግስታዊን ምስ ዝኾኑ ትካላት ከምዝስራሕ ሓቢሮም። ኣብቲ ኤግዚብሽን ደኣንት ካብ ዓለም ለኸ ትካላት ልምዲ ዝረኽብሉ ከምዝኾነ ተዛሪቦም። ልዕሊ 250 ኣፍረይቲ ኢንተርፕራይዛትን ዓለም ለኸ ኩባኒያታትን ከምዝሳተፉ ድሓ ተገሊፁ።
Business,መገዲ ኣየር ኢትዮጵያ ብቶጎ ሎሜ ኣቢሉ ናብ ዋሽንግተን ዲሲ ሓዱሽ በረራ ሎሚ መዓልቲ ጀሚሩ። እቲ መገዲ ኣየር ቅድመ ሐዚ ናብ ዋሽንግተን ዲሲ ንምብራር ብኣየርላንድ ደብሊን ኣቢሉ በረራ ይገብር ከምዝነበረ ይፍለጥ። ዋና ኣፈፃሚ ስራሕ እቲ መገዲ ኣየር ኣይተ መስፍን ጣሰው፥ እቲ ሓዱሽ በረራ ኣፍሪካ ምስ ኣሜሪካ ንምርኻብ ዝሕገዝ ኢዩ ኢሎም። እቲ በረራ ብቦይንግ 787 ከምዝግበር እውን ተሓቢሩ። መገዲ ኣየር ኢትዮጵያ 116 ዓለም ለኸን 23 ውሽጢ ዓዲን በረራታት ከምዝገብር መረዳታታት ይሕብሩ።
Business,ኣብቲ ስነ ስርዓት ምረቓ፥ ርእሰ ምምሕዳር ክልል ኦሮሚያ ኣይተ ሽመልስ ኣብዲሳ፣ ሚኒስትር ኢንዱስትሪ ኣይተ መላኩ ኣለበል፣ ኣባገዳታትን ኣመራርሓ እቲ ትካልን ተረኺቦም።
Business,ኢምፓክ ኮርፖሬሽን ጃፓን ካብ ኢትዮጵያ ዘእትዎ ዕምበባ ፅገሬዳ ብሓሙሽተ ዕፅፊ ክብ ከብሎ ኢዩ። ኣምባሳደር ኢትትዮጵያ ኣብ ጃፓን ተፈራ ደርበው፥ ምስ ኣቦ መንበርን ፕሬዚዳንትን ኢምፓክ ኮርፖሬሽንን ሄኪሮ ሞሪሽጌ ተዛቲዮም። ሄኪሮ ሞሪሽጌ፥ ኢምፓክ ኮርፖሬሽን ኣብዚ ሐዚ እዋን ምስ ዕንበባ ፅገሬዳ ኢትዮጵያ  ዝተኽሉን ዝልእኹን በቢዓመቱ 2 ሚሊየን ዘንጊ ዕንበባ ናብ ውሽጢ ዓዲ ይኣትው ኣሎ ኢሎም። ብተወሳኺ እቲ ኮርፖሬሽን ድሕሪ ሒደት ዓመታት ናብ ውሽጢ ዓዲ ዘእትዎ ዓመታዊ መጠን ዕምበባ ፅገሬዳ ብሓሙሽተ ዕፅፊ ንምውሳኽ ትልሚ ሒዙ ኣሎ። ኣምባሳደር ተፈራ ብግደኦም፥ መገዲ ኣየር ኢትዮጵያ ካብ ኣዲስ ኣበባ ናብ ቶኪዮ ዝገብሮ ቀጥታ በረራ ምጅማሩ ስዒቡ   ኢምፓክ ኮርፖሬሽን ዕምበባ ፅጌረዳ ንምንጋድ ዝገበሮ ውሳነ ንኢዶም።
Business,“ኩለ መዳያዊ ዓወት ኢትዮጵያ ዘንፀብራቕ እዩ’’ ብዝብል ርእሲ ዝተዳለወ ዓውደ ርኢይ  ፎቶግራፍ ኣብ ከተማ ሃረሪ ተኽፊቱ። ርእሰ ምምሕዳር ክልል ሃረሪ ኣይተ ኦርዲን በድሪ፣ ዋና ዳይሬክተር ሰብመዚ መራኸብቲ ሓፋሽ ኣይተ መሓመድ ኢድሪስ፣ ዋና ስራሕ ኣፈፃሚ ግልጋሎት ዜና ኢትዮጵያ ኣይተ ጌትነት ታደሰን ካልኦት ላዕለዎት ኣመራርሓታት ፌደራልን ክልልን ነቲ ዓውደ ርኢይ ከፊተሞ።
Business,ኣብ ግልጋሎት ዜና ኢትዮጵያ ዝተዳለወ ዓውደ ርኢይ ፎቶግራፍ ካብ 1960ታት ፈሊሙ ክሳብ ሐዚ ዘሎ ኩለመዳያዊ ገፅታ ብዘርእይ መገዲ ንህዝቢ  ምቕራቡ ግልጋሎት ዜና ኢትዮጵያ ፀብፂቡ። ብፍላይ ኢትዮጵያውያን ኣብ ወፍሪ ህልውና ዘርኣይዎ ቃልሲ ሃገር ንምድሓን ዝተኸፈሉ መስዋእትታት ዘርእዩ ፎቶታት ንምርኢት ቀሪቦም እዮም። ካብ ከተማታት ጅግጅጋን ድሬዳዋን ቀፂሉ ን4 መዓልትታት ኣብ ከተማ ሃረር ንዝፀንሕ ዓውደ ርእይ ፎቶግራፍ፥ ኣመራርሓታት ኣጎራበቲ ክልላት ምብራቕ ፣ሰብሃፍቲ፣ ኣባገዳታትን ዓበይቲ ዓዲን ተሳቲፎም።
Business,ኣገልግሎት ባንኪ ውሽጢ ዓዲ ቀስ ብቐስ ንውድድር ዓለም ለኸ ክፍቲ ብምግባር ባንክታት ዓቕመን እናማዕበላ ንከኸዳ ምስራሕ ከምዝግባእ ፕሬዝዳንት ባንኪ ንግዲ ኢትዮጵያ ኣቤ ሳኖ ተዛሪቦም። ባንክታት ውሽጢ ዓዲ ልዕሊ ዓቕሚ ብዝኾነ ውድድር ካብ ዕዳጋ ወፃእ ንከይኾና ንምግባር ዘፈር ኣገልግሎት ባንኪ ንዕዳጋ ዓለም ዕጽዉ ኮይኑ ምፅንሑ ይፍለጥ። ኣይተ ኣቤ ሳኖ ዘፈር ኣገልግሎት ባንኪ ንዕዳጋ ዓለም ዕጽዉ ብምግባር ዓቕሚ ባንክታት ውሽጢ ዓዲ ምህናፅ ከምዘይከኣል ተዛሪቦም።
Business,እቲ ኣገልግሎት ባንኪ ምስተዓጸወ ምፅናሕ ዕቤት ባንክታት ውሽጢ ዓዲ ከምዘዳኽሞ ድሕሪ ምሕባር፥ ብኣንፃሩ ኣገልግሎት ባንኪ ንዕዳጋ ዓለም ምኽፋት ባንክታት ውሽጢ ዓዲ ንክወሓጣ ከምዝገብር ኣረዲኦም። ብምዃኑ ድማ ኣገልግሎት እቲ ባንኪ ቀስ ብቐስ ንውድድር ዓለም ለኸ ክፍቲ ብምግባር ባንክታት ውሽጢ ዓዲ ዓቕሚ ውድድረን እናማዕበላ ንክኸዳ ምስራሕ ከምዝግባእ ገሊፆም። ዓቕሚ ባንክታት ዝህነፅ ዕዳጋ ብምዕፃው ዘይኮነስ ብዓቕመን ዝወዳደራሉ ኣሰራርሓ ብምዝርጋሕ ምዃኑ እውን ጠቒሶም። ብዝተወሰነ ብፅሒት ኣክስዮን ባንክታት ወፃኢ ንክኣትዋ ብምግባር ኣብ ከይዲ መጠን ኣክሲዮነን እንዳዕበያ ዝኸዳሉ ኣሰራርሓ ምዝርጋሕ ከምዝግባእ ምምልኻቶም ግዜኢ ፀብፂቡ።
Business,ኤምባሲ ኢትዮጵያ ኣብ ቱርኪ ምስ ኣዳና ቻምበር ኦፍ ፎረምን ኣዳና ቆንስላን ብምትሕብባር ዘዳለዎ ፎረም ኢንቨስትመንት ኢትዮ-ቱርኪ ተሳሊጡ። ኣብቲ ፎረም ኣብ ዝተፈላለዩ ዓውዲታት ኢንቨሰትመነት ዝተዋፈሩ ሰብ ሃፍቲ ተረኺቦም።
Business,ፕሬዚዳንት ቤት ምኽሪ ንግዲ ከተማ ኣዳና ዝኾኑ ኣቲላ ሜኔቭስ፥ ከምዚ ዓይነት ፎረም ምስንዳእ ኣብ መንጎ ከልቲአን ሃገራት ዘሎ ርክብ ንግዲን ኢንቨስትመንተን በዝበለፀ ዘጠናኽር ኢዩ ኢሎም። ኮሚሽነር ኮሚሽን ኢንቨስትመንት ኢትዮጵያ ሌሊሴ ኔሜ ብግደአን፥ ኣብ ኢትዮጵያ ብዛዕባ ዘሎ ምቹው ኢንቨስትመንት፣ ብዛዕባ ዝተገበሩ መመሓየሺታት ኢንቨስትመንት፣ ዓውድታት ትኹረት፣ መተባብዒን ዕድላትን ብዝምልከት ኣብሪሀን። ኣብ ኢትዮጵያ ንዋየ ንዋቶም ኢንቨስት ንምግባር ንዝመፅኡ ሰብ ሃፍቲ ኣድላዪ ደገፍ ከምዝግበር ምግላፀን ካብ ኤምባሲ  ኢትዮጵያ ኣብ ተርኪ ዝረኸብናዮ ሓበሬታ የረድእ።
Business,ዘይተዛዘሙ ፕሮጀክትታት ካፒታል ኣብ በጀት ዓመት 2015 ብንኡስ ወፃኢ ናብ ኣገልግሎት ንክኣትዉ ልዑል ፃዕሪ ከምዝግበር ሚኒስትር ደኤታ ሚኒስቴር ገንዘብ ዶክተር እዮብ ተካልኝ ገሊፆም። ነዚ ድማ ብማዕቐፍ ፊስካል ፖሊሲ ንምምራሕ ምድላው ይግበር ከምዘሎ ተዛሪቦም። ዶክተር እዮብ፥ ኣብ 2015 ዓ.ም ስትራቴጂያዊ ዓውዲታት ግብርና፣ ኢንዱስትሪ፣ ማዕድን፣ ቱሪዝምን ዲጂታል ቴክኖሎጂን ትኹረት ከመዝወሃብ ሓቢሮም።
Business,ኣብ ሕድ ሕድ ዓውዲታት ካብ ስሩዕ ባጀት እቲ 40 ሚኢታዊ ከምዝቕነስ ኣብሪሆም። ጉድለት ባጀት እንተጋጢሙ መነግስቲ ካብ ውሽጢ ሃገር ካብ ዝፍልፍል ሃፍቲን ካልኦት ፍልፍላት ውሽጢ ዓዲን ንምምላእ መመሓየሺ ሃገር ቦቀል ኢኮኖሚ ብምቕራፅ ተግባራዊ ብምግባሩ ዘተባብዕ ለውጢ ከምዝረኸበ ሓቢሮም። ስለዝኾነ ዝቕባበ ዋጋ ንከየጋጥም ነዚ ንምሙላእ ፃዕሪ ክግበር ኢዩ ኢሎም። ኣብ በጀት ዓመት 2015 ዘይተዛዘሙ ፕሮጀክትታት ካፒታል ብንኡስ ወፃኢ ናብ ኣገልግሎት ንክኣትዉ ልዑል ፃዕሪ ከምዝግበር ድማ ገሊፆም።
Business,መንግስቲ ዋጋ ነዳዲ ንምርግጋዕ ኣብ ዝተገበረ ፃዕሪ ኣብዚ ሐዚ እዋን 124 ቢሊየን ብር ኪሳራ ከምዘጋጠሞ ኣፍሊጡ። ሚኒስቴር ንግዲን ቀጠናዊ ምትእስሳርን ትግበራ ሪፎርም ዕዳጋ ነዳዲ መፋለጢ መድረኽ ኣብ ከተማ ሃዋሳ የሳልጥ ኣሎ።
Business,ኣብቲ መድረኽ፥ ሚኒስትር ሚኒስቴር ንግዲን ቀጠናዊ ምትእስሳርን ኣይተ ገብረመስቀል ጫላ፣ ርእሰ ምምሕዳር ክልል ደቡብ ኣይተ እርስቱ ይርዳ ን ካልኦት ላዕለዎት ሓለፍቲ ስራሕ መንግስቲ ክልልን ፌዴራልን ተረኺቦም። ኣይተ ገብረመስቀል ጫላ፥ እቲ ሪፎርም ኣብቲ ዓውዲ ዘለዉ መሓንቓት ብዘላቕነት ንምፍታሕ ዘኽእል ኢዩ ኢሎም። ስለዝኾነ እቲ ስርዓት ምዝማን እዚ እዋን ዝሓቶ ዛዕባ ከምዝኾነ ተዛሪቦም ክብል ግዜኢ ፀብፂቡ።
Business,መገዲ ኣየር ኢትዮጵያ ማእኸል ፅገንኡ ዲጅታላይዝ ገይሩ። ስለዝኾነ እቲ መገዲ ኣየር በቢዓመቱ ንወረቐትን ሓይሊ ሰበን ዘውፅኦ ዝነበረ 500 ሚሊየን ብር ከምዘድሕን ተሓቢሩ። ዋና ኣፈፃሚ ስራሕ መገዲ ኣየር ኢትዮጵያ መስፍን ጣሰው፥ እቲ መገዲ ኣየር ኣብዚ ሐዚ እዋን ሙሉእ ብሙሉእ ዲጅታላይዝ ዝኾነ ኣሰራርሓ ከምዝጀመረ ተዛሪቦም። እቲ ሓዱሽ ኣሰራርሓ ኣውሮፕላናት ካብቲ ኩባኒያ እንትወፅኣ፣ ዝተኻረያ እንተኾይነን አውን እንትምለሳ ወይ ብካሊእ መገዲ እንትተሓላለፋ ሪከርድ ንምምዕርራይ ዝጠፈእ ግዘ ዘድሕን ኢዩ ኢሎም።
Business,መገዲ ኣየር ኢትዮጵያ ኣቑሑት ዝፅዕና አውሮፕላናት 5 ቦይንግ 777 ንምዕዳግ ኣዚዙ። ንዕድጊት ዝተኣዘዛ ሓሙሽቲአን ኣቑሑት ዝፅዕና አውሮፕላናት 5 ቦይንግ 777 ኣብዚ ሕዚ እዋን እናወሰኸ ዝመፅ ድሌት ኣገልግሎት ፅዕነት ንምምላእ ከምዝሕግዛ ካብቲ መገዲ ኣየር ዝረኸብናዮ ሓበሬታ የረድእ፡፡
Business,ሰብ ሃፍቲ ህንዲ ኣብ ኢትዮጵያ ኣብ ዝተፈላለዩ ዓውዲታት ኢንቨስት ንምግባር ዘለዎም ባህጊ ገሊፆም። እቶም ሰብ ሃፍቲ ኣብ ዓውዲታት ዕደና፣ ማኑፋክቸሪንግ፣ ግብርና፣ ኣይ ሲ ቲ ን ትምህርቱን  ንምውፋር ዘለዎም ድልየት ኢዮም ገሊፆም። ኮሚሽነር ለሊሴ ነሜን ምክትል ኮምሽነር ዳንኤል ተሬሳን ካብ ህንዲ ምስ ዝመፅኡ  ሰብ ሃፍቲን ትካላት ንግዲን ተዛቲዮም። ድሕሪ እቲ ዘተ እቶም ሰብ ሃፍቲ ኣብ ፓርክታት ኢንዱስትሪ ቡልቡላ፣ ቦሌ ለሚን ቂሊንጦን ኢንዱስትሪ ዑደት ምግባሮም ካብ ኮሚሽን ኢንቨስትመንት ዝረኸብናዮ ሓበሬታ የረድእ።
Business,ናይ ኢትዮጵያ ቡና ብቐጥታ ናብ ዕዳጋ ኣልጀሪያ ብዛዕባ ዝቐርበሉ ኩነታት ዘተ ተኻይዱ። ኣብ ኣልጀሪያ ፍሉይ ጣዕሚ ቡና ብምቕላው  ናብ ዕዳጋ ብምቕራብ ምስ ዝፍለጥ ሓለፍቲ ኩባንያ ፌኔክ ኮፊ ኢዩ እቲ ዘተ ተሳሊጡ። ኤምባሲ ኢትዮጵያ ኣብ ኣልጀሪያ ምስ እቶም ሓለፍቲ ኣብ ዝተገበረ ዘተ ምስ ትካላት ለኣኽቲ ኢትዮጵያ ርክብ ምጅማሩ ተረባሒ ዋጋን ፅርየትን ክኸውን ከምዘገብር ዝፍለጥ ኢዩ። ይኹን እንበር ብዝተፈላለዩ ምኽኒያታት እቲ ዕዳጋ ብሳልሳይ ወገን እንትካየድ ከመዝፀንሐ ኢዩ ተገሊፁ። ስለዝኾነ ናይ ኢትዮጵያ ቡና ብቐጥታ ናብ ዕዳጋ ኣልጀሪያ ብዛዕባ ዝቐርበሉ ኩነታት ዘተ ምክያዱ ካብቲ ኤምባሲ ዝረኸብናዮ ሓበሬታ የረድእ።
Business,ናብራቶሪ ፍተሻ ዩንቨርስቲ ባህርዳር ኢንስቲቲዩት ቴክስታይልን ፋሽን ቴክኖሎጂን ኢትዮጵያ ዓለም ለኸ ኣፍልጦ ISO/IEC 17025 ረኺቡ። ሎሚ ኣብ ዝተኻየደ መበል ዓስራይ ዓለም ለኸ መፅናዕቲ ዝተረኸቡ ተወካሊ ምክትል ዋና ዳይሬክተር እቲ ኢንስቲትዩት አቶ ንጉሱ ክብሩ፥ እቲ ኣፍልጦ ብፍተሻታት ፊዚካልናን ኬሚካልን ከምዝተረኸበ ምርግጋፁ ተዛሪቦም። እቲ ዩንቨርስቲ ኣብቲ ክልል ኣብ ዝርከቡ ኣብ ዓውዲ ጨርቀ መርቂ ዝተዋፈሩ ኢንዱስትሪታት ንዘፍሪዩዎም ፍሪያታት ፅርየቶም ሓሊዮም ንክፈሪዩ ተኣማኒነትን ተቐባልነትን ዘለዎ ፍተሻ ላቦራቶሪ ውፅኢት ብምሃብ ልዑል ሓገዝ ይገበር ኢዩ ምባሎም ካብቲ ኢንስቲትዩት ዝረኸብናዮ ሓበሬታ የረድእ።
Business,መበል ዓስራይ ሃገር ለኸ ኮንፈረንስ ምርምርን መፅናዕትን ቱሪዝምኣብ ከተማ ሰመራ ምክያድ ጀሚሩ። እቲ ኮንፈረንስ፥ “ቱሪዝም ንፈጠራ ዕድል ስራሕ” ብዝብል መሪሕ ሓሳብ ዘለዎ ኢዩ። እቲ  ኮንፈረንስ  ኢንስቲትዮት መሰልጠኒ ቱሪዝም ኣብ ኢትዮጵያ ምስ ቤት ፅሕፈት ቱሪዝምን ባህልን ዓፋር፣ ዩንቨርስቲ ሰመራን ብምትሕብባር እዩ ዘዳለዎ። ዕላማ እቲ ኮንፈረንስ ሃፍቲ ቱሪዝም እቲ ክልል ምፍላጥን ብምኽንያት ኲናትን ለበዳ ኮቪድ 19ን ፍሰት ጎብነይቲ ንምንቅቃሕ ከምዝኾነ ተገሊፁ፡፡ ኣብቲ መድረኽ ሚኒስቴር ቱሪዝም፣ኣመራርሓታት ሚኒስቴር ስራሕን ክእለትን፣ኣመራርሓታት ኢንስቲቲዩት መሰልጠኒ ቱሪዝም ከምኡ’ውን ሓላፊ ቱሪዝምን ባህልን እቲ ክልልን ፕሬዚዳንት ዩንቨርስቲ ሰመራን ከምዝተረኸቡ ግዜኢ ፀብፂቡ።
Business,ኢትዮ ቴሌኮም ማእኸል ሓበሬታ ሞጁላር ብሓባር ንምጥቃም ዘኽእል ስምምዕነት ምስ ዝተፈላለዩ ኣርባዕተ ትካላት ፋይናንስ ተፈራሪሙ። እቲ ትካል እቲ ስምምዕነት ተፈራሪሙ ዘሎ ምስ ባንኪታት ዘመን፣ ዘምዘምን ሂጅራን ከምኡ እውን ምስ ትካላት ፋይናንስ ሬስ ማይክሮ ፋይናንስን ዌብስክሪብስን ኢዩ። ዋና ፈፃሚት ስራሕ ፍሬህይወት ታምሩ ከምዝገለፀኦ፥ ኣብ ኢትዮጵያ ዲጂታል ኢኮኖሚ ንምህናፅ ከም ሓደ ዓይነት ማእኸል ዳታ ኣሰራርሓ ምዝርጋሕ ወሳኒ ኢዩ። ኢትዮ-ቴሌኮም ኣብ ዝሓለፉ ውሑዳት ዓማውቲ ሓደሽቲ ኣሰራርሓታት እናዘርገሐ ከምዝኾነ ዝሓበራ እተን ዋና ፈፃሚት ስራሕ፥ ኣብ ቀፃሊ እውን ኣጠናኺሩ ከምዝቕፅል ምግላፀን ግዜኢ ፀብፂቡ፡፡
Business,ሚኒስትር ዕደና  ኢንጂነር ታከለ ኡማ ን ሚኒስትር ገንዘብ ኣይተ ኣህመድ ሽዴን ኣብ ክሊ ዓውዲ ዕደና ኢትዮጵያ ምስ ዝተፈላለዩ ዓለም ለኸ ትካላት ፋይናንሰን መዳርግቲ ኣካላትን ዘተ ኣሳሊጦም። ኢንጂነር ታከለ ኡማ ኣብ ማሕበራዊ ሚዲየኦም ከምዝበልዎ፥ “ዓቕሚ ዕደናና ብዝምልከት መብርሂ ሂብና” ኢሎም። እቶም ትካላት ፋይናንስ ፕሮጀክትታት ዕደና ንምሕጋዝ ከምኡወን ውልቀ ኢኮኖሚ መዓደን ብፋይናንስ ንምድጋፍ ባህጊ ከምዘሎዎም ምግላፆም ሓቢሮም።
Business,ሚኒስቴር እቶት ኣብ ዝሓለፉ 10 ኣዋረሕ ብር 282 ነጥቢ 5 ቢሊየን ኣኪቡ። ባይቶ ወከልቲ ሀዝቢ ሎሚ መዓልቲ ኣብ ዘካየዶ መበል ሻምናይ ስሩዕ ጉባኤ፥ ፀብፃብ ኣፈፃፅማ መደባት 10 ኣዋረሕ ሚኒስቴር እቶትን ተፀዋዕቲ ትካላትን ኣዳሚፁ። ሚኒስትር እቶት ኣይተ ላቀው ኣያሌው እቲ ፀብፃብ አንተቕርቡ፥ እቲ ሚኒስቴር ኣብ ዝሓለፉ 10 ኣዋረሕ ብር 282 ነጥቢ 5 ቢሊየን ኣኪቡ ኢሎም። ካብቲ ዝተኣከበ እቲ 168 ነጥቢ 7 ቢሊየን ብር ካብ ታክሲ እቶት ውሽጢ ዓዲ አነትኸውን፥ 113 ነጥቢ 8 ቢሊየን ብር ድማ ካብ ቀረፅን ታክሲን ወፃኢ ንግዲ ከምዝኾነ ኣብሪሆም።
Business,ዕዳጋ ስቶክ ኣብ ኢትዮጵያ ንምጥያሽ ዘኽእል ሰነድ ስምምዕነት ተኸቲ። እቲ ስምምዕነት ኣብ መንጎ ሆልዲንግስ ኢንቨስትመንት ኢትዮጵያ፣ ሚኒስቴር ገንዘብን ኤፍ ኤስ ዲ ኣፍሪካን ኢዩ ተፈፂሙ። ብመሰረት እዚ ሚኒስትር ገንዘብ ኣሕመድ ሺዴ፣ ዋና ኣፈፃሚ ስራሕ ሆልዲንግስ ኢንቨስትመንት ኢትዮጵያማሞ ምህረቱን ዋና ኣፈፃሚ ስራሕ ኤፍ ኤስ ዲ ኣፍሪካን ማርክ ናፒየ ክታሞም ኣንቢረምሉ። እቲ ስምምዕነት ዕዳጋ ስቶክ ንምጥያሽ ዘድሊ ደገፍ ቴክኒክን ፋይናንስን ከምዝቐርብ ተገሊፁ። ዕዳጋ ስቶክ ንኢኮኖሚ ኢትዮጵያ ዓንዲ ሑቐ ነዝኾኑ ደኣንት መድረኻት ምትእኽኻብ እቶት ከምዝፈጥር ተሓቢሩ።
Business,ባንኪ ዓለም ባንክ ኣብ ኢትዮጵያ ብኲናት ዝተጎድኡ ከባቢታት መሊስካ ንምጥያሽ ዝውዕል 300 ሚሊየን ዶላር ሓገዝ ንምግባር ምስ ሚኒስቴር ገንዘብ ስምምዕነት ተፈራሪሙ። እቲ ስምምዕነት ሚኒስትር ገንዘብ ኣይተ ኣሕመድ ሽዴን ዳይሬክተር ባንኪ ዓለም ኣብ ኢትዮጵያ፣ ሱዳን፣ ደቡብ ሱዳንን ኤርትራ ኦስማን ዲዮን ፈሪሞምዎ። እቲ ስምምዕነት ሓገዝ ኣብ ክልላት ትግራይ፣ ዓፋር፣ ኣምሓራ፣ ኦሮሚያን ቤኒንሻንጉል ጉዝን ብጎንፂ ንዝተጎድኡ ከባቢታት መሊስካ ምጥያሽን መትከሊ እግሪን ዝውዕል ኢዩ ተባሂሉ። ኣብ ዝተመረፁ ጉድኣት ዝበፅሖም ወረዳታት ምዝርጋሕ መሰረተ ልምዓታት ጥዕና፣ ትምህርን ማይን ኢሉ እውን ንፆታዊ ጥቕዓት ዝተቓለዓ ደቂ ኣንስትዮ ንምሕጋዝን መሊስካ ንምጥያሽን ከምዝውዕል ግዜኢ ፀብፂቡ፡፡
Business,ባቡር ምድሪ አትዮ ጅቡቲን ሓይሊ ኤሌትሪክ ኢትዮጵያ ብሓብር ምስራሕ ዘኽእሎም ስምምዕነት ከቲሞም። እቲ ስምምዕነት ኣብ ባቡር ዝረአ ምቑርራፅ  ሓይሊ ፀገም ብዋንነት ንምቕራፍ ዘኽእል እዩ ተባሂሉ። እቲ ስምምዕነት ዋና ኣፍፃሚ ስራሕ ባቡር ምድሪ ናይ ኢትዮጵያ ጅቡቲ ዶክተር ኣብዲ ዘነበን ዋና መካየዲ ስራሕ ሓይሊ ኤሌትሪክ ኢትዮጵያ ኣይተ ኣሽብር ባልቻ ክቲሞም።
Business,ኣብ ክልቲኣን ትካላት ዝተግብረ ስምምዕነት ፅንኩር ርክብ  ብምፍጣር እቶም ፀገማት ብዘላቒነት ንምፍታሕ ዝዓለመ እንትኾን፤ ዘለዉ ፀገማት ንምፍታሕ  ኣብ ሓፂር ኣብ ማእኸላይን ኣብ ነዊሕን እዋን ዝፍትሑ ጉዳይ ምፍላዩ ገሊፆም። እቲ ስምምዕነት ዝኸተሞም ዋና ኣፍፃሚ ስራሕ ምድሪ ባቡር ናይ ኢትዮጵያ ጅቡቲ ዶክትር ኣብዲ ዘነበ  ዝተግበረ ስምምዕነት ኣብ ባቡር እቲ መስመር ዝረአ ፀገም ምቑፅፃር ሓይሊ ዘተርፍ እዩ አሎም። ከምእዉን ዋና መካየዲ ስራሕ  ሓይሊ ኤሌትሪክ ኢትዮጵያ ኣሽብር ባልቻ፤ ብወገኖም እቶም ትካላት ርክብ ናብ ዝዓበየ ብርኪ ንምብፃሕን ዘለዎም ሃፍቲ ብሓባር ንምጥቃም ዘኽእል እዩ ኢሎም። ናይ ክቲአን  ትካላት ብሓባር ተዋዲዱ ምስራሕ  ንቲ ትካላት ኾነ ነቲ ሃገራት  ልዑል ረብሓ ከምዘለዎ ተዛሪቦም።
Business,ክልል ጋምቤላ ኣብ ዝሓለፉ 10 ኣዋርሕ ልዕሊ 1 ሺሕን 151 ኪሎ ግራም ወርቂ ንብሔራዊ ባንክ ኣታዊ ምግባሩ ኤጀንሲ ልምዓት መዓድንን ኢነርጂን ኣፍሊጡ። እቲ ኤጀንሲ ፀብፃብ ኣፈፃፅማ ትልሚ 10 ኣዋርሕ ርእሰ ምምሕዳር ክልል ጋምቤላ ኣይተ ኡመድ ኡጁሉን ካልኦት ላዕለዎት ሓለፍቲ ስራሕን ኣብ ዝተረኸቡሉ ገምጊሙ፡፡ ብቲ እዋን ገምጋም ኣብ ዝሓለፉ 10 ኣዋርሕ ካብቲ ክልል ንብሄራዊ ባንኪ 1 ሺሕን 330 ኪሎ ግራም ወርቂ ኣታዊ ንምግባር ተሓሲቡ 1 ሺሕን 151 ኪሎ ግራምን 700 ግራምን ወርቂ ኣታዊ ከምዝገበረ ምግላፁ ግዜኢ ፀብፂቡ።
Business,ናይ ኢትዮጵያ ቡና ንመፈለምታ እዋን 1 ቢሊየን ዶላር ሸርፊ ወፃኢ ተረኺቡሉ። ሚኒስትር ግብርና ፌዴሪኢ ኡመር ሁሴን በቲ ታሪካዊ ዓወት እንኳዕ ደስ በለኩም ኢሎም። ፍሪያት ቡና ኢትዮጵያ ንዕዳጋ ዓለም ካብ እተቕርቦም ፍሪያታት ግብርና ብቐዳምነት ዝርቋሕ ኢዩ። እዛ ሃገር ብፍላይ ናብ ቻይና እትልእኾ ፍሪያት ቡና ብልዑል መጠን ወሲኹ ኢዩ።
Business,ብሚኒስትር ዴኤታ ኢንዱስትሪ ኣይተ ታረቀኝ ቡልልታ ዝተመረሐ ጉጅለ ልኡኽ ኣብ ድሬዳዋ ኣብ ዝርከቡ ኢንዱስትሪታት ምንቕስቃሳት ልምዓት ዑደት ገይሩ። እቲ ዑደት ስራሕ ብዝተፈላለዩ ፀገማት ናብ ስራሕ ዘይኣተው ፋብሪካታት ኣድላይ ሓገዝ ተገይርሎም ናብ ስራሕ ብምእታው ፍሪያት ንምውሳኽን ጉዕዞ ዕብየት እዛ ሃገር ንምዕዋትን ዝዓለመ እዩ ተባሂሉ።
Business,ንኣብነት እቶም ልኡኻት ን6 ኣዋርሕ ብልቓሕን ሕፅረት ካፒታልን ተቛሪፁ ዝነበረ ፀገም ዝተፈቲሕሉ ናብ ስራሕ ዝተመለሰ ፋብሪካ መዐሸጊ ፕላስቲክ ጄ ኤፍ ጂ ድሬዳዋ ተዓዚቦም። ብተወሳኺ በ5 ነጥቢ 4 ቢሊየን ብር ካፒታል ኣብ መንደር ኢንዳስትሪ ዝተሃነፀ መገጣጠሚ መኪናን በዓል ሰለስተ እግሪ ተሸከርካርን ኢንዱስትሪ ሞተርን ድሬዳዋ ምንቕስቃሳት ስራሕቱ ጎብንዮም፡፡
Business,እቶም ሚኒስትር ደኤታ፣ኣብዚ ሐዚ እዋን ኣብታ ከተማ ብዝተፈላለዩ ፀገማት ስራሕ ዘቋረፁ ኢንዱስትርታት ስራሕ ኣብ ዝጅምርሉ መሰረታዊ መፍትሕታትን ኣንፈታትን ምስ ዝምልከቶም ምምሕዳርን ወነንትን እቲ ኢንዱስትሪ ምኽክር ከምዝተገበረ ተዛሪቦም፡፡ ከም ፀብፃብ ግዜኢ እቶም ኢንዱስትርታት ዘጋጠሞም ፀገማት ህፁፅ መፍትሒ ዝረኽብሉ ኩነታት ከምዝመቻቸው ተሓቢሩ፡፡
Business,ኣብ ዝሓለፉ 9 ኣዋረሕ 2 ነጥቢ 43 ቢሊየን ዶላር ቀጥታ ኢንቨስትመንት ወፃኢ ምስሓብ ከምዝተኽኣለ ኮሚሽን ኢንቨስትመንት ኣፍሊጡ። ኮሚሽነር እቲ ኮሚሽን ለሊሴ ነሜ፥ ኣብቶም ኣዋርሕ 3 ነጥቢ 63 ቢሊየን ዶላር ነምስሓት ትልሚ ተታሒዙ ከመዝነበረ ተዛሪበን። ብመሰረት እዚ 2 ነጥቢ 43 ቢሊየን ዶላር ቀጥታ ኢንቨስትመንት ወፃኢ ምስሓብ ከምዝተኽኣለ ገሊፀን። 203 ሰብ ሃፍቲ ናብ ኢንቨስትመንት ንምእታው ዝተትሓዘ ትልሚ 118 ከምዝተፈፀመ ሓቢረን። ካብዚ እቶም 65 ሰብ ሃፍቲ ኣብ ዓውዲ ማኑፋክቸሪንግ 50 ድማ ኣብ ኣብ ኣገልግሎት ከምኡውን ሰለስተ ኣብ ግብርና ከምዝተዋፈሩ ምብረሀን ግዜኢ ፀብፂቡ።
Business,ሃገር ቦቀል ዓቕሚ ኢንዱስትሪታትና ምዕባይ ንኢትዮጵ ኩለ መዳያዊ ምዕባለ ዓንዲ ኢዩ ክብሉ ቀዳማይ ሚኒስትር ኣቢይ ኣሕመድ ገሊፆም። መጀመሪ መርሃ ግብሪ “ኢትዮጵያ ተፍሪ” ኣብ ቤተ መንግስቲ ተሳሊጡ። ቀዳማይ ሚኒስትር ኣቢይ ኣብ ዝተረኸብሉ ን81 ኣፍረይቲ ኣፍልጦ ተዋሂቡ። ኣብቲ መርሃ ግብሪ ሚኒስትር ኢንዱስትሪ ኣይተ መላኩ ኣለበል ኣብ 2022 ዝተትሓ ትልሚ ንምዕዋት ዓሊሙ ዓውዲ ማኑፋክቸሪንግ ውፅኢታዊ ናይ ምግባር ምንቅስቓስ ከምዝተጀመረ ገሊፆም።
Business,ፈሪያት ውሽጢ ዓዲ ምጅማሩ ካብ ሸርፊ ወፃኢ መድሓን ክሳብ ፈጠራ ዕድል ስራሕ ናይ ወፃኢ ንግዲ ምዕባይ ግደ ከምዘለዎ ሓቢሮም። ኣብቲ ዓውዲ ዘሎዉ ፀገማት ንምፍታሕ መፅናዕቲ ምዝዛሙ እወን ተዛሪቦም። ነዚ ድማ መንግስታት ፌዴራልን ክልልን ክዋደዱ ከምዝግባእ ሓቢሮም። ቀዳማይ ሚኒስትር ኣቢይ ብግደኦም፥ ኣብቲ ዓውዲ ዘለዉ ፀገማት ንምፍታሕ ሰብ ሃፍቲ ሃገሮም ምዃና ብምርዳእ ንመፍትሒ ፃዕሪ ክገብሩ ይግባእ ኢሎም። ኣብ ዓውዲ ግብርና ውፅኢት ምምዝጋቡ ብምሕባር፥ ኣብ ‘ዓውዲ ኢንዱስትሪ እወን ክድገም ይግበኦ ኢሎም።
Business,ኢትዮጵያ ሓይሊ ኤሌክትሪክ ንደቡብ ሱዳን ንምቕራብ ዘኽእል ሰነድ ስምምዕነት ከቲማ። ኣብቲ ሰነድ ስምምዕነት ሚኒስትር ማይን ኢነርጂን ዶክተር ኢንጅነር ሃብታሙ ኢተፋን ሚኒስትር ማይን ሓፅቢን ደቡብ ሱዳን ፒተር ማርሴሎ ክታሞም ኣንቢረሙሉ። ከልቲአን ሃገራት ካብ ምትሕብባር ፖለቲካ ብዝዘለለ ኣብ ዓውዲ ኢኮኖሚ ዘለወን ምትእስሳር ንምጥንኻር ይሰርሓ ከምዘለዋ ተገሊፁ። ኣብቲ ስምምዕነት ኣብ ቀዳማይ ዙር 100 ሜጋ ዋት ሓይሊ ዝቐርብ እንትኸውን፥ ኣብ ከይዲ ድማ መሰረተ ልምዓት ብምጥንኻር መጠን እቲ ሽይጣት ናብ 400 ሜጋ ዋት ክብ ንምባል ዝዓለመ ከምዝኾነ ተሓቢሩ።
Business,ሚኒስቴር ክእለትን ስራሕን ምስ ሓደ መተሓባበርቲ ግልጋሎት መውሃቢ ጣብያ ብሃገር ደረጃ መድረኽ ዘተ ይካየድ ኣሎ። ኣብቲ መድረኽ ሚኒስትር ክእለትን ስራሕን ሙፈሪያት ከሚልን ካልኦትን ላዕለዋይ ኣመራርሓታት ፌዴራልን ክልልን ተረኺቦም። እቲ መድረኸ ን2 መዓልቲ ዝካየድ እንትኾን፤ናይ ሓደ ማዕከል ግልጋሎት መውሃቢ ጣቢያታ ክሰርሕዎም ዝግብኡ ዋና ዋና ስራሕቲን፤ ክትግበሩ ዝግባኡ ሓደሽቲ አሰራርሓታትን ኣድሂቦም ክዛተዩ እዮም ተባሂሉ።
Business,ኣብቲ መድረኽ መኽፈቲ መደረ ዝገበራ ሚኒስትር ክእለትን ስራሕን ሙፈሪያት ካሚል፥ “ ዘከርቲ ዝሓለፈ ታሪክ ጥራሕ ኮይንና ክንተርፍ የብልናን ናይ ባዕልና ታሪክ ሰሪሕና ንመፃኢ ትውልዲ ምፅናሕ ሓላፍነት ኣለና ” ኢለን፡፡ ብዘፈር ኢኮኖሚ ዓርሳ ኪኢላ ደው ትብልን ናፃ ሃገርን ንምስራሕ ኣለና እውን ኢለን፡፡ ቀፃሊ ንዝፅበይ ምዕራፍ ዝተፈለየ ምድላው ከምዘድልይ ፤ሕቡእ ዓቅሚ  መናእሰይ ምጥቓም ኣድላዪ ከምዝኾነ ብምግላፅ ፤ኣተሓሳስባን ባህሊን ፈጣሪነት ስራሕ ብቴክኖሎጂ ዝድገፉሉ ስርዓ እቲ ቤት መስርሒ ከምዝዘርገሐ ኣመላኺተን፡፡
Business,ኣፍረይቲ ኢንዱስትሪታት ፀገም ኣቕርቦት ሓይሊ ኤሌክትሪክ ንከየጋጥሞም ሓገዝ ይግበር ኣሎ ክብል ኣገልግሎት ሓይሊ ኤሌክትሪክ ኣፍሊጡ። መተሓባበሪ ዓማዊል ኣቕርቦት ኣገልግሎት ሓይሊ ኤሌክትሪክ ኣይተ ነብዩ በየነ÷ ቀጥታ ኢንቨስትመነት ወፃኢ፣ ኣብ ፓርክታት ኢንዱስትሪ ዝርከቡ ኢንዱስትሪታት፣ ካብ ወፃኢ ዓዲ ዝኣትዉ ፍሪያታት ብናይ ውሽጢ ዓዲ ንምትካእ ዝሰርሑ ኣፍረይቲ ትካላት፣ ልምዓት ዕምበባ ከምኡውን ናይ ሓፂነ መፂን፣ ኬሚካልን ኮንስትራክሽንን እታዎታት ኣቕረብቲ ትካላት ብሙሉእ ዓቕሞም ንከፍሪዩ ንምሕጋዝ ይስራሕ ኣሎ ኢሎም። ነዚእውን ካብ ኢንቨስተራት ናብ መተሓባበሪ ከፍሊ ዝመፅኡ ሕቶ ሓዱሽ ሓይሊ፣ ምቁርራፅ ሓይሊ፣ ምምሕያሽ ሓይሊን ምስ ቢል ዝተተሓሓዙ ሕቶታትን ተቐቢልካ ከከምኣድላይነቱ መፅናዕቲ ብምግባር ንሕቶታቶም መፍትሒ ከመዝወሃብ ኣብሪሆም።
Business,ኣብ ክልል ኦሮሚያ መነቓነቒ መድረኽ ዓውዲ ኣፍረይቲ ኣብ ኣዲስ ኣበባ ይካየድ ኣሎ። ርእሰ ምምሕዳር እቲ ክልል ኣይተ ሽመልስ ኣብዲሳን ሚኒስትር ኢንዱስትሪ ኣይተ መላኩ ኣለበልን ኣብቲ መድረኽ ተረኺቦም። እቲ መድረኽ “ ኦሮሚያ፣ ኢትዮጵያ ክተፍሪ ኢያ” ብዝብል መሪሕ ቃል ኢዩ ዝሳለጥ ዘሎ። ካብ ክልል ኦሮሚያ ዝተፈላለያ ከተማታት ዝተውፃእፅኡ ዓውዲታት ማኑፋክቸሪንግ ኢንዱስትሪይሳተፉ ኣለዉ። አይተ ሽመልስ፥ ዓውዲ ኣፍረይቲ ኣብዘይብሉ ምዕባለ ምርግጋፅ ስለዘይከኣል ሓረስቶት ብምትብባዕ እቲ ዓውዲ ክነዕብዮ ይግበአና ኢሎም ክብል ኦቢኤን ፀብፂቡ።
Business,”ኢትዮጵያ ተፍርይ” ብዝብል መሪሕ ሓሳብ መድረኽ መዕበዪ ዓቕሚ ኣፍረይቲ ልምዓት ኢንዱስትሪን ኢንተርፕራይዝን ተሳሊጡ። እቲ መድረኽ ብዕሊ ዘጀመራ ከንቲባ ኣዲስ ኣበባ ወይዘሮ አዳነች አቤቤ፥ መብዛሕትኦም ዜጋታት ኣብ  መፍረይቲ ዕድመ ስለዝርከቡ ተሓባቢርና ብምስራሕ ኣብ ሓፂር እዋን ኣብ ምዕባለ ምዕባለ ክንበፅሕ ኢና ኢለን። ምዕባለ ብዘይ ኣድካሚ ስራሕቲን ፃዕሪን ክዕወት ኣይኽእልን ዝበላ እተን ከንቲባ፥ ኣብ ከተማታት ሃገርና ንደለይቲ ስራሕ ዝኾኑ ኣማራፂታት ንምምችቻው ስራሕቲ ከተማታት ምጥንኻርን ዝተወደበ ሓገዝ ኢንዱስትሪን ምውሃብን ቀንዲ ኣጀንዳና ኢዩ ኢለን።
Business,ነዚ አወን ናብራ ዜጋታት ምምሕያሽን ፈጠራ ዕድል ስራሕ ከብ ንምባልን ዘኽእሉ ፖሊሲታት ብምቕራፅ ናብ ስራሕ ከምዝተኣተየ ሓቢረን። ሓላፊ ቢሮ ልምዓት ኢንዱስትሪን ኢንተርፕራይዝንን ምክትል ከንቲባን ኣይተ ጃንጥራር አባይ ብግደኦም፥ ኣብታ ከተማ ካብ ዝተትሓዙ ትልሚታት  “ኢትዮጵያ ተፍርይ” ዝብል ሓሳብ ከምዝኾነ ገሊፆም። ብተወሳኺ እቲ ሎሚ ዝተሳተጠ መድረኽ፥ ኣብዚ ሐዚ እዋን ዘለዉ 10 ሽሕን 500 ቁፅሪ ኣፍረይቲ ኢንዱስትሪታት  ናብ 22 ሽሕ ንምዕባይ ከምዝሕግዝ ሓቢሮም።
Business,ኣብ ትሽዓተ ኣዋርሕ እቲ በጀት ዓመት ካብ ወፃኢ ንግዲ 2 ነጥቢ 95 ቢሊየን ዶላር ኣታዊ ከምዝተረኸበ ሚኒስቴር ንግዲን ዞባዊ ምትእስሳርን ኣፍሊጡ። እቲ ኣታዊ 87 ነጥቢ 6 ሚታዊ ትልሙ ዘዕውተ እንትኸውን፥ ምስ በጀት ዓመት 2013 ዓ.ም እንትነፃፀር 20 ነጥ 33 ሚኢታዊ ሓለፋ ከምዘለዎ ሚኒሰስትር ኣይተ ገብረመስቀል ጫላ ተዛሪቦም፡፡ ካብ ሞንጎ እዚ 69 ሚኢታዊ ሕርሻ፣ 16 ሚኢታዊ ኢንዱስትሪ፣ 17 ሚኢታዊ መዓድን ብፀሒት ከምዝሓዙ ገሊፆም።
Business,ኢትዮ ቴሌኮም “ኣሻም” ን “ቴሌ ገበያ”ን ዝበሃሉ ሓደሽቲ ኣገልግሎታት ኣፋሊጡ። “ኣሻም” ዝተብሃሊ ኣገልግሎት  ዓማዊል ኣገልግሎት ኢትዮ ቴሌኮም እንትረኽቡ ብዝእከበሎም ነጥቢ መሊሱ ዝኸፍል ኣገልግሎይጨት እንትኸውነ፥ እቲ ኣገልግሎት ካብ ሎሚ መዓልቲ ጀሚሩ ተግባራዊ ከምዝኾነ ዋና ፈፃሚት ስራሕ ኢትዮ ቴሌኮም ፍሬህይወት ታምሩ ተዛሪበን። ዓማዊል ሰዓት ኣየር እንትገዝኡ፣ ብቴሌ ብር ዕዳጋ እንትገብሩን ዝተፈላለዩ ኣገልግሎታት እንትጥቀሙን ዝእዝዝ ነጥቢ ተመሊሱ ኣገልግሎት ንክገዝእሉ ዘኽእል ከምዝኾነ እወን ሓቢረን። “ቴሌ ገበያ” ድማ፥ ዓማዊል ethio telecom.et ብምጥቃም ኣብ ማእኸላት ሽይጣት ዝርከቡ ቀፎታትን ታብሌታትን ብቴሌ ብር ብምጥቃም ዕዳጋ ዝገብርሉ ኣገልግሎት ከምዝኾነ ተገሊፁ።
Business,ኢትዮ ቴሌኮም ፃውዒት “ካብ ኢድ ክሳብ ኢድ ናብ ሃገር” ብምቕባል ካብ ዝተፈላለያ ሃገራት ናብ ኢትዮጵያ ንዝኣትዉ ኣጋይሽ ኣብ ኣገልግሎቱ 70 ሚኢታዊ ምንካይ ከምዝገበረ ኣፍሊጡ። ኢትዮ ቴሌኮም ብዝተፈላለዩ ኣገልግሎታቱ ክሳብ 70 ሚኢታዊ ምንካይ ምግባሩ ብምሕባር፤ ናብ ሃገሮም ንዝመፅኡ ኣጋይሽ ድማ ሰናይ ትምኒቱ ገሊፁ፡፡ እቲ ኣገልግሎት ኣብ ዓለም ለኸ መዕርፎ ነፈርቲን ኣብ ኩሎም ማእኸላት መሸጢን ክረኽቡ ከምዝኽሉ ካብ ኢትዮ ቴሌኮም ዝረኸብናዮ ሓሬታ የደርእ። ቀዳማይ ሚነሲትር ኣቢይ ኣሕመድ ዘቕረቡዎ “ካብ ኢድ ክሳብ ኢድ ናብ ሃገር” ስዒቡ ካብ ዝተፈላለያ ሃገራት ዓለም ኣጋይሽ ናብ ውሽጢ ሃገር እናኣተዉ ይርከቡ፡፡
Business,ብምግቢ ዓርስኻ ንምኽኣልን ኢኮኖሚ ሃገር ንምምዕባልን ደቂ ኣኒስቲዮ ኣብ ዓውዲ ግብርና ክሳተፋ ከምዝግባእ ተሓቢሩ። ደቂ ኣኒስቲዮ ኣብ ንግዲ ግብርና ዘህልወን ተሳትፎን ተረባሕነተን መፍትሒ ምምፃእ ዝዓለም “ተሳትፎ ደቂ ኣኒስቲዮ ኣብ ኣግሪ ቢዝነስ ነማዕበል” በዝብል መሪሕ ሓሳብ ዘተ ይካየድ ኣሎ። እቲ ኣብ ኣዲስ ኣበባ ዝካየድ ዘሎ መድረኽ ዓውደ መፅናዕቲ፥ ማሕበር ኣፍረይቲን ለኣኽቲን ዕምበባ ዘዳለውዎ ኢዩ ተባሂሉ። ተሳተፍቲ እቲ ዘተ፥ ኢኮኖሚ ሃገር ንምምዕባል ደቂ ኣኒስቲዮ ኣብ ዓውዲ ግብርና ክሳተፋ ከምዝግባእ ተሓቢሩ።
Business,ኣብ ዝሓለፉ ትሽዓተ ኣዋርሕ እዚ በጀት ዓመት ልዕሊ 248 ነጥ 6 ቢሊየን ብር ኣታዊ ከምዝተኣከበ ሚኒሰስቴር እቶት ኣፍሊጡ። ካብ ሞንጎ እቲ ዝተኣከበ ኣታዊ 145 ነጥቢ 2 ቢሊየን ብር ካብ ታክሲ ውሽጢ ሃገር እንትኸውን፥ ዝተረፈ ድማ ካብ ቀረፅን ታክሲን ንግዲ ወፃኢ ዝተረኸበ ኢዩ ተባሂሉ።
Business,ኩባኒያታት ጃፓን ኣብ ኢትዮጵያ ንዋየ ንያቶም ኢንቨስት ንምግባር ባህጊ ከምዘለዎም ኣፍሊጦም። እቶም ሰብሃፍቲ ኣብ ኢትዮጵያ ኣብ ዘለዉ ኣማራፅታት ኢንቨስትመንት እኹል ግንዛበ ንክረኽቡን  ንዋየ ንያቶም “ኢንቨስት” ንምግባርን ድልየት ከምዘለዎም ኢዮም ገሊፁም። ኣብ ጃፓን ዘሎ ኤምባሲ ኢትዮጵያ “ኢንስፓየር ኣፍሪካ” ብዝተብሃለ ማሕባር ብምትብባር እቶም ሰብ ሃፍቲ ዝዕድም ሴሚናር ኣሳሊጡ። ኣብቲ ሴሚናር፥ ብልምዓት ማይ፣ ህንፀት፣ ኢንዳስትሪ መድሓኒት፣ ኤሌክትሮኒክስ፣ ቴክኖሎጂ ዝተወፈሩ 6 ኩባኒያታት ሰብ ሃፍቲን ኣመራርሓን ተሳቲፎም። ብመሰረት እዚ ኣብ ንግዲ፣ ጨርቃ መርቂ፣ መድሓኒት፣ ዕደና፣ ኣይሲቲን ካልኦት ዓውዲታት ኢንቨስትመነትን ብፍላይ ኣብ ሕርሻን ምቅንብባር ፍሪያትን እንንተዋፊሮም ዝሓሸ ረብሓ ከምዝረኽቡ ተዛርዚሩ ምቕራቡ ካብ ሚኒስቴር ጉዳያት ወፃኢ ዝረኸብናዮ ሓበሬታ የረድእ።
Business,ኣብ ዝሓለፉ ትሽዓተ ኣዋርሕ ልዕሊ 43 ቢሊየንን 157 ሚሊየን 43 ሺሕ ብር ከምዝኣከበ ቢሮ እቶት ኣዲስ ኣበባ ኣፍሊጡ። እቲ ቢሮ ኣብቶም ኣዋርሕ 37 ቢሊየንን 340 ሚሊየን 41 ሺሕ ብር ንምእካብ ተሊሙ ኢዩ፤ 43 ቢሊየንን 157 ሚሊየን 43 ሺሕ ብር ክእክብ ዝኸኣለ፡፡ ብመሰረት እዚ ድማ 115 ነጥቢ52 ሚኢታዊ ናይ ትልሙ ክፍፅም ከምዝኻኣለ ኣመልኪቱ፡፡ እቲ ኣፈፃፅማ ብመንፅር ትልሚ እንትረአ 5 ነጥቢ 8 ቢሊየን ብር ሓለፋ ዘርአየ እንትኸውን፥ ምስ ዝሓለፈ ዓመት ተመሳሳሊ እዋን እንትነፃፀር ልዕሊ 10 ቢሊየን ብር ወይ ድማ 33 ነጥቢ 56 ሚኢታዊ ዕቤት ከምዘርአየ ካብቲ ቢሮ ዝረኸብናዮ ሓበሬታ የረድእ፡፡
Business,ንበዓላት ትንሳኤን ዒድ ኣልፈጥርን ካብ ዝግበር ሕሩድ ዝርከብ ቆርበት ብጥንቃቐ ንዕዳጋ ንክቐርብ ማእኸል ልምዓትን ምርምርን ቆርበትን ውፅኢት ቆርበተን ፃውዒት ኣቕሪቡ። ዋና ዳይሬክተር እቲ ማእኸል ኣይተ ዳኛቸው ሽፈራው ንፋና ብሮድካስቲንግ ኮርፖሬት ከምዝበልዎ፥ ኣብ ሓደ ዓመት ካብ ዝካየድ ሕርዲ እቲ 30 ሚኢታዊ ኣብ ዝቕፅሉ ክልተ በዓላት ዝፍፀም ሕርዲ ኢዩ።
Business,ብመሰረት እዚ እቶም በዓላት ምኽኒያት ብምግባር ኣብ ዝግበር ሕርዲ ንፅርየት ቆርበት ልዑል ትኹረት ብምግባር እቲ ቆርበት ጀከይተቐደደን ከይተበላሸወን ኣድላዪ ጠንቃቐ ብምግባር ናብ ዕዳጋ ክቐርብ ኣለዎ ኢሎም። ቆርበት በጥንቃቐ ናብ ዕዳጋ እንተቐሪቡ ሃፍቲ ሃገር ከምዝኾነ እውን ኣገንዚቦም። ስለዝኾነ ዜጋታት ድሕሪ ሕሩድ እቲ ቆርበት ቀልጢፎም ናብ ዕዳጋ ከቕርብዎ ከምዝግባእ ኣተሓሳሲቦም። ካብ ሕሩድ ዝርከብ ቆርበት ብጥንቃቐ ካብ ምስንዳእ ብተወሳኺ ኣብ እዋኑ ናብ ዕዳጋ በምቕራብ ነክእከብ ምስ ኣቕረብቲን ተረከብቲን ፋብሪካታት ምትእስሳር ዕዳጋ ከምዝተገበረ ኣገንዚቦም።
Business,ክልል ጋምቤላ ኣብ ዝሓለፉ ትሻዕተ ኣዋርሕ ልዕሊ 966 ኪሎ ግራም ወርቂ ንብሄራዊ ባንኪ ከምዝለኣኸ ኤጀንሲ ልምዓት ኢነርጅን ማዕድንን ኣፍሊጡ። ዋና ዳሬክተር እቲ ኤጀንሲ ወይዘሮ ኣኳታ ቻም÷ እቲ ንብሄራዊ ባንኪ ዝተለኣኸ ወርቂ ኣብ ወረዳታት እቲ ክልል ዲማ፣ ኣቦቦ፣ ጋምቤላን መንጌሽን ብዘለዉ ባህላዊ ወርቂ ኣውፃእቲ ዝፈረየ እዩ፡፡
Business,ምስ ዝሓለፈ ዓመት ተመሳሳሊ እዋን እንትነፃፀር ሓለፋ ከምዘለዎ ብምሕባር፤ “እዚ ድማ እቲ ፍርያት ብንግዲ ኮንትሮባንድ ንከይባኽን ንምቁፅፃር ብዝተገበረ ፃዕሪ ዝተረኸበ ውፅኢት እዩ” ኢለን፡፡ ኣብ ቀፃሊ ንምክልኻል ንግዲ ኮንትሮባንድ ዝግበር ቁፅፅር ብምጥንኻር ኣብቲ በጀት ዓመት 1 ሽሕን 600 ኪሎ ግራም ወርቂ ንብሄራዊ ባንኪ ኣታዊ ንምግባር ተተሊሙ ይስራሕ ምህላዉ ዋና ዳሬክተር እቲ ኤጀንሲ ወይዘሮ ኣኳታ ንኣገልግሎት ዜና ኢትዮጵያ ገሊፀን።
Business,“ኣፍሪካ ኤሌክትሮኒክ ትሬድ ግሩፕ” ናይ ምብራቕ ኣፍሪካ ቢሩኡ ኣብ ኣዲስ ኣበባ ንምኽፋት ከምዝተዳለወ ገሊፁ። “ኣፍሪካ ኤሌክትሮኒክ ትሬድ ግሩፕ” (ኢ- ትሬድ ግሩፕ)ባህጊ ኣባል ሕብረት ኣፍሪከ መሰረት ዝገበረ ልውውጥ ንግዲ ንምስላጥን ብሓባር ንምስራሕን ዝተጣየሸ ኩባኒያ ከምዝኾነ ተሓቢሩ።
Business,ዋና ቤት ዕዮ እቲ ኩባኒያ ኣብ ሩዋንዳ ኪጋሊ እንትኸውን፥ ዝተፈላለዩ መዳርግቲ ኣካላትን ትካላት ንግዲን ብምሕቛፍ ኦኮኖሚ እታዛ ኣህጉር ክብ ንምባልን ዕድል ስራሕ ንምፍጣርን ከምዝሰርሕ ተገሊፁ። ስለዝኾነ ኣብ ዝቕፅሉ ኣርባዕተ ዓማውቲ መናእሰይን ደቂ ኣኒስቲዮን ተረባሕቲ ዝገብሩ ለዕሊ 600 ሺሕ ዓውዲታት ስራሕ ደኣንት ዕላዊ ናይ ምግባር ዕላማ ኣለዎ ተባሂሉ ክብል ግዜኢ ፀብፂቡ።
Business,ግሎባል ፋይናንስ ንመበል 29 ግዘ ብኣቆፃፅራ ፈረንጂ 2021 ዓመታዊ ብብርኪ ዓለምን በቢሃገሩን ውፅኢት ብሉፃት ባንክታት ዕላዊ ገይሩ። ብመሰረት እዚ ካብ ኣፍሪካ ደቡብ ኣፍሪካዊ “ስታንዳርድ ባንኪ” ቀዳማይ ዝበለፀ ባንኪ ተባሂሉ ክስየም እንከሎ፥ ካብ ኢትዮጵያ ድማ ባንኪ ኣዋሽ ተሓሪዩ። እቲ መረፃ ዝተኻየደ ኣብ 150 ሃገራት ካብ ሞንጎ ዘለዋ ባንክታት እንተኾን÷ እቶም 36 ባንክታት ካብ ኣፍሪካ ዝተመረፁ ከምዝኾኑ ኣመላኺቱ፡፡
Business,ዋና ፈፃሚ ስራሕ ባንኪ ኣዋሽ ኣይተ ፀሃይ ሽፈራው ንዚ ጉዳይ ኣመልኪቶም ኣብ ዝሃቡዎ መግለፂ፥ እቲ ባንኪ ኣብ ሞንጎ 36 ባንክታት ክኣቱ ዝኸኣለ ኣብ ዝሓለፈ በጀት ዓመት ኣሉታዊ ፅዕንቶ ለበዳ ቫይረስ ኮሮና፣ ፖለቲካዊ ዘይምርግጋዕ፣ ልዑል ናህሪ ዋጋ፣ ሕፅረት ሸርፊ ወፃኢን ዝመሳሰሉን ፈተናታት ተፃዊሩ ኣዝዩ ዝነኣድ ውፅኢት ከመዝግብ ብምኽኣሉ እዩ ኢሎም። እቲ ባንኪ ከም ኣቆፃፅራ ፈረንጂ መወዳእታ 2021 ውህሉል ተቐማጢ ሒሳብ  ኤልሲ ማርጂን ሓዊሱ 107 ነጥቢ 7 ቢሊየን ብር ከምዝበፅሐ ጠቒሶም፡፡
Business,እዚ መጠን ተቐማጢ ሒሳብ ኣብ ታሪኽ ባንኪ ኣዋሽ ጥራሕ ዘይኮነስ ኣብ ናይ ውልቂ ባንኪታት ፈላማይ ብምዃኑ ሓድሽ ታሪኽ ክፅሕፍ ከምዝኸኣለ እቶም ዋና ፈፃሚ ስራሕ ገሊፆም፡፡ ዘይተፃረየ ትርፊ 2021 እቲ ባንኪ 5 ነጥቢ 58 ቢሊየን ብር ዝበፅሐ እንትኾን ÷እዚ ትርፊ ድማ ምስ ናይ ዓሚ ተመሳሳሊ እዋን እንተነፃፀር ካብ 1 ነጥቢ 39 ቢሊየን ብር ወይድማ ናይ 33 ሚኢታዊት ዕብየት ከምዘመዝገበ ተገሊፁ።
Business,ኣብ ኢትዮጵያ ንዕብየት ውልቀ ዓውዲ ናይ 25 ሚሊየን ዩሮ ፕሮጀከት መጀመሪ ወርክሾፕ ይካየድ ኣሎ። እቲ ፕሮጀክት ብሚኒስቴር ኢንዱስትሪን ዓለም ለኸ ትካል ምትሕብባር ልምዓት ጀርመን(ጂአይዜድ)ን ዝተዳለወ እንትኸውን፥ ን4 ዓመታት ዝፀንሕን ካብ ወርሒ ሚያዚያ ተግባራዊ ከምዝግበርን ተገሊፁ። ሚኒስትር ዴኤታ ሚኒስቴር ኢንዱስትሪ ሺሰማ ገብረስላሴ፥ ዓውዲ ውልቀ ኣብ ምቕናስ ድኽነትን ቅልጡፍ ዕብረት ኣብ ምርግጋፅን ዝግበር ዘሎ ሃገራዊ ምንቅስቓስ ልዑል ግደ ከምዝጫወትን ፍሪያት ብምምሕያሽን ቁፅሪ ስእነት ስራሕ ብምቕናስ ናይ ባዕሉ ብፅሒት ከምዘለዎ ሓቢሮም። እቲ ሚኒስቴር ንዕብየት ዓውዲ ውልቀ ዝተፈላለዩ ተግባራት ይሰርሕ ከምዘሎ እውን ምግላፆም ግዜኢ ፀብፂቡ።
Business,ኣብ ቀረባ እዋን ዝተሾሙ ኣምባሳደራት ኣብ ዝተመደብሉ ሃገር ኣማራፅታት ኢንቨስትመነት ኢትዮጵያ ከፋልጡ ኣለዎም ተባሂሉ። ኮርፖሬሽን ልምዓት ፓርክታት ኢንዱስትሪ ነቶም ኣምባሳደራት ኣብ ቦሌ ለሚ፣ ቂሊንጦን  ኣዳማ ኢንዱስትሪ ፓርክታትን ኣጎብኒዩዎም። እቲ ዑደት፥ እቶም  ኣምባሳደራት ኣብ ዝተመደብሉ ሃገር ኣማራፅታት ኢንቨስትመነት ኢትዮጵያ ንከፋልጡን ናብ ኢትዮጵያ ንክስሕቡን ዝዓለመ ከምዝኾነ  ተገሊፁ። እቲ ኮርፖሬሽን፥ እቶም ኣምባሳደራት ኣብቶም ፓርክታት ዘለዉ ኣማራፅታት ኢንቨስትመነት ንዓለም ንከፋልጡ ክሰርሑ ኣለዎም ኢሉ። ኣብቶም ፓርኪታት ዘለዉ መንቅስቓሳት ስራሕ፣ ኣማራፅታት ኢንቨስትመነትን ቀፀልቲ ስራሕቲን ብዝምልከት ዝርዘር መብርሂ ከምዝተገበረ ካብቲ ኮርፖሬሽን ዝረኸብናዮ ሓበሬታ የረድእ።
Business,ኮርፖሬሽን ስራሕቲ ኮንስትራክሽን ኢትዮጵያ እታዎታት ብስፍሓት ኣብ ውሽጢ ዓዲ ንምፍራይ ይሰርሕ ከምዘሎ ገሊፁ። እቲ ኮርፖሬሽን ምስ መዳርግቲ ኣካላት ኣብ ዘካየዶ ዘተ ኢዩ ነዚ ዝበለ። ዋና ኣፈፃሚ ስራሕ ኮርፖሬሽን ስራሕቲ ኮንስትራክሽን ኢትዮጵያ  ኢንጅነር ዮናስ ኣያሌው፥ ካብቶም መሰረታዊ እታዎታት ወፃእ ዘለዉ እታዎታት ኮንስትራክሽን ኣብ ውሽጢ ዓዲ ኣፍሪኻ ነምጥቃምን ነቲ ዓውዲ ንምምዕባልን ኣብ ምፍራይ እቶም እታዎታት ዝሓሸ ልምዲ ዘለዎ ኩባንያ “ራይዚንግ ሆንግፋ ግሩፕ” ብሓባር ንሰርሕ ኣለናቀ ኢሎም።
Business,ኣብቲ መድረኽ ጎማ መሊስካ ምጥቃም፣ ኣሉሚኒየምን ዝተፈላለዩ ፍሪያታት ኮንክሪትን ምፍራይ ዝኽእሉ ፋብሪካታት ብምትካል ካብ ወፃኢ ዝኣትዉ እታዎታት ንምትራፍን ህንፀታት ካብ ዝተ፪ቀመጠሎም ገደብ መዓልቲ ኣቐዲሙ ዛዚሙ ንምርካብ ንክከኣል ይስራሕ ከምዘሎ ተገሊፁ።
Business,ኢትዮ ቴሌኮም ስሩዕ በዓል ገመድ ኣገልግሎት ኢንተርኔት ብምሕዝነት ንምቕራብ ምስ ሓሙሽተ መሓዙት ትካላት ስምምዕነት ውዕሊ ተፈራሪሙ። ውዕሊ ዝወሰዱ ትካላት ድማ ”ዌብ ስፕሪክስ ኣይቲ ሶሉሽን” ፣ ”ቪቫ ቴክ ትሬዲንግ”፣ ”ዘርጋው ኣይ ኤስ ፒ” ፣ “ስካይ ኔት ኣይቲ ሶሉሽን”ን”ዱሌ ቢዝነስ ግሩፕን” ከምዝኾኑ ተገሊፁ፡፡
Business,ኢትዮ ቴሌኮምን ሓሙሽቲኦም መሓዙት ትካላትን ዝተፈራረሙዎ ስምምዕነት ንሰለስተ ዓማውቲ ዝፀንዕ ከምዝኾ ተሓሩ፡፡ ብመሰረት እቲ ስምምዕነት እቶም ትካላት ስሩዕ ኢንተርኔት ልዑል “ባንድ ዊድዝ” ካብ ኢትዮ ቴሌኮም ብምውሳድ ኣብ ኩሎም ክፋላት ኢትዮጵያ ንዝርከቡ ዓማዊል ንሰለስተ ዓማውቲ ኣገልግሎት ክህቡ ኢዮም ተባሂሉ።
Business,ቦርድ ዳይሮክተሬት ፈንድ ልምዓት ኣፍሪካ ዘፅደቐ፥ ኣብ ከባቢታት በረኻ ኢትዮጵያ፣ ኤርትራ፣ ጂቡቲን ሱዳንን ንዝነብሩ ሰባት ሓይሊ ኤሌክትሪ ነክረኽቡ ኢዩ። እቲ ደገፍ ንመስፋሕፍሒ ተሓዳሲ ሓይሊ ኤሌክትሪክ ንምፍራይ ንዝግበር ምንቅስቓስ ዝድግፍ ከምዝኾነ እቲ ቦርድ ኣብ ዘውፅኦ መግለፂ ሓቢሩ። እዚ ድማ ኣብቲ ቀጣና ተሓዳሲ ሓይሊ ኣብ ምምዕባል ንዝረአ ክፍተት ዝምልእ ከምዝኾነ ምግላፁ ግዜኢ ፀብፂቡ።
Business,ኢትዮጵያ ምስ ደቡብ ሱዳን ዘለዋ ርክብ ኢኮኖሚ ኣጠናኺራ ከምእትቕፅል ሚኒስተር ገንዘብ ኣይተ ኣሕመድ ሺዴ ኣፍሊጦም። እቶም ሚኒስትር ኣብ ደቡብ ሱዳን ሚኒስተር ገንዘብን ፕላንን ኣጋክ ኣቹል ምስ ዝተመርሐ ጉጅለ ልኡኽ ተዛቲዮም። ኣብ መንጎ ክልቲአን ሃገራት ሓበራዊ ኮሚቴ ሚኒስተራት ከምዝጣየሽ ምግላፁ ካብ ሚኒስቴር ገንዘብ ዝረከብናዮ ሓበሬታ የረድእ።
Business,ሚኒስቴር ስራሕን ክእለትን፣ ምምሕዳር ከተማ ኣዲስ ኣበባን ቢሮ ልምዓት ኢንዱስትሪ ኢንተርፕራይዝ ስራሕን ብምውድድ “ብቃት” ብዝብል ልምምድ ስራሕ መናእሰይ ኣፈፃፅማ ተግባራዊ ፈተነ ናይ ሓባር መድረኽ ተሳሊጡ። ኣብ ሚኒስቴር ስራሕን ክእለትን ሚኒስትር ዴኤታ ዓውዲ ዕዳጋን ወፍሪ ስራሕን ኣይተ ንጉሱ ጥላሁን፥ ኣብዛ ሃገር ብቢዓመቱ 2 ሚሊየን መናእሰይ ናብ ዕዳጋ ስራሕ ከምዝኣትዉ ሓቢሮም።
Business,እዚ ክምለስ ዝኽእል ድማ ስርዓት ዕዳጋ ብምዝርጋሕ፣ ንመናእሰይ ብምሕጋዝን ዕድል ስራሕ ዝፈጥሩ ውልቀ ሰብ-ሃብቲ ምብርትታዕን ይግባእ ኢሎም። ብፍላይ ብምኽንያት ፀገማት ማሕበራዊን ኢኮኖሚያዊን ትምህርቶም ኣብ ዩኒቨርሲቲ፣ ኮሌጅ ቴክኒክን ሙያን ኣትዮም ክመሃሩ ዘይከኣሉ መናእሰይ ዝሕግዝ ፕሮጀክት ተቐሪፁ ናብ ስራሕ ከምዝኣተወ፤ ንዜጋታት ዕድል ስራሕ ናይ ምምችቻው ትግበራ ኣዝዩ ሓጋዚ ከምዝኾነ እቶም ሚኒስትር ዴኤታ ኣልዒሎም።
Business,ብምዃኑ ድማ ብተግባር ፈተነ ዝተረኸበ ውፅኢት ዓብዩ መርኣያ እዩ ከምዝበሉ ካብቲ ሚኒስቴር ዝረኸብናዮ ሓበሬታ የረድእ። እቲ ፕሮጀክት ብብርኪ ሃገር ን70 ሽሕ መናእሰይ ተረባሕቲ ዝገብር እንትኸውን፤ ካብ ውሽጢ እዚኦም 49 ሽሕ ኣብ ኣዲስ ኣበባ 21 ሽሕ ድማ ኣብ ክልላት ብርኪ ፈተነ ዝትግበሩ ከምዝኾኑ እውን ተላዒሉ።
Business,ሚኒስትር ዕደና ኢንጂነር ታከለ ዑማ ምስ ኣምባሳደር ቻይና ኣብ ኢትዮጵያ ዣው ዢዋን ኣብ ዓውዲ ዕደና ሓቢርካ ምስራሕ ብዝምልከት ተዛቲዮም። ኢንጂነር ታከለ ዑማ ኣብ ማሕበራዊ ሚዲየኦም ኣብ ዘመሓላለፍዎ መልእኽቲ፥ ሓደሽቲ ኩባኒያታት ዕደና ቻይና ኣብ ኢትዮጵያ ንክሳተፋ ንምግባር ምርድዳእ ከምዝተገበረ ሓቢሮም። ኣብቲ ጉዳይ ምስ እቶም ኣምባሳደር ምዝታዮም ገሊፆም።
Business,ሚኒስትር ገንዘብ ኣይተ ኣሕመድ ሽዴ ዓለም ለኸ ኮርፖሬሽን ገንዘብ ዓውዲ ውልቀ ንምምዕባል ዝገብሮ ዘሎ ደገፍ ንኢዶም። ኣይተ ኣሕመድ ሽዴ ምስ ዳይሬክተር ዓለም ለኸ ኮርፖሬሽን ገንዘብ ምብራቕ ኣፍሪካ ጁሞኬ ጃጉን ዶኩሙ ተዛቲዮም። ኣብ ዘተኦም እቲ ትካል ንዓውዲ ውልቀ ዝኸውን ምቹው ኩነታት ንምፍጣር መሰረት ንዘንበሩ ፕሮጀክትታት ኣዋፃኣይነት ቴክኒክን ኢኮኖሚን ዘለዎም መፅናዕቲታት ይገብር ከምዘሎ ሓቢሮም።
Business,መንግስቲ ኢትዮጵያ ዓውዲ ቴሌኮሙዩኒኬሽን ንዓውዲ ውልቀ ናይ ምኽፋት ከይዲ ንምፍፃም ኣብ ዝግበር ፃዕሪ እቲ ትካል ዘርኣዮ ደገፍ ኣብ ካልኦት ዓውዲታት ኣጠናኺሩ ከምዝቕፅል ዘለዎም እምነት ገሊፆም። ዳይሬክተር ዓለም ለኸ ኮርፖሬሽን ገንዘብ ምብራቕ ኣፍሪካ ጁሞኬ ጃጉን ዶኩሙ ብግደኦም፥ ትካሎም ምስ ኢትዮጵያ ፅኑዕ ርክብ ከምዘለዎ ገሊፆም። ዓለም ለኸ ኮርፖሬሽን ገንዘብ ኣብ ኢትዮጵያ ዓውዲ ውልቀ ኢንቨስትመንት ይድግፍ ከምዘሎ እውን መብረሆም ካብ ሚኒስቴር ገንዘብ ዝረኸብናዮ ሓበሬታ የረድእ።
Business,ኢትዮጵያ ኣብ ዝሓለፉ ሸሞንተ ኣዋርሕ ካብ ወፃኢ ንግዲ 2 ነጥቢ 52 ቢሊየን ዶላር ኣታዊ ከምዝረኸበት ሚኒስቴር ንግዲን ዞባዊ ምትእስሳርን ኣፍሊጡ። ባይቶ ወከልቲ ህዝቢ ኣብ 5ይ ስሩዕ ኣኼቡኡ ኣፈፃፅማ ትልሚ ሸሞንተ ኣዋርሕ ሚኒስቴር ንግዲን ዞባዊ ምትእስሳርን ገምጊሙ።
Business,ነቲ ባይቶ ፀብፃብ ኣፈፃፅማ ዘቕረቡ ሚኒስትር ገብረመስቀል ጫላ፥ ኣብ ዝሓለፉ ሸሞንተ ኣዋርሕ ካብ ወፃኢ ንግዲ 2 ነጥቢ 52 ቢሊየን ዶላር ኣታዊ ከምዝተረኸበ ገሊፆም። ኣብቶም ኣዋርሕ ካብቲ ዓውዲ 2 ነጥቢ 77 ቢሊየን ዶላር ኣታዊ ንምርካብ ተሓሲቡ ከምዝነበረ ብምሕባር ካብ ትልሙ 91 ሚኢታዊ ምዕዋት ከምዝተኸኣለ ኣብሪሆም። ካብ ዝሓለፈ ዓመት ተመሳሳሊ እዋን እንትነፃፀር ድማ 20 ሚኢታዊ ሓለፋ ከምዘርአየ ምግላፆም ግዜኢ ፀብፂቡ፡፡
Business,ኣካል ኮሪደር ትራንስፖርት ኢትዮ-ጅቡቲ ዝኾነ ከቢድ ፅገና 60 ኪሎ ሜትሮ መገዲ ኣዳማ – ኣዋሽ – መኢሶ ተጀሚሩ። እቲ መገዲ ልዑል ኢኮኖሚያዊን ማህበራዊን ረብሓ ዘለዎ አነትኸውን፥ ዝሓሸ ኣገልግሎት ንክህብ ተዓሊሙ ኢዩ ፅገና ዝግበረሉ ዘሎ። እዚ ድማ ኣታዊን ወፃእን ንግዲ ንምቅልጣፍ ዘኽእል ከምዝኾነ በዓል መዚ መገዲታት ኢትዮጵያ ኣፍሊጡ። ብመሰረት እዚ ነቲ ፅገና ዘድሊ ፀፀር ናይ ምፍራይ ስራሕቲን ነቲ ህንፀት ዝሕግዙ ዝተፈላለዩ ቅድመ መድላዋት ይግበር ከምዘሎ ተገሊፁ። ነቲ ፅገና ዝውዕል ልዕሊ 816 ሚሊዮን ብር ሙሉእ ብሙሉእ ብመንግስቲ ኢትዮጵያ ከምዝሽፈን ምግላፁ ካብቲ በዓል መዚ ዝረኸብናዮ ሓበሬታ የረድእ።
Business,ኣብ ፓርክ ኢንዱስትሪ ሰመራ 8 ሼዳት ብምህናፅ ንኣገልግሎት ድልዋት ከምዝኾኑ ኮርፖሬሽን ልምዓት ፓርክታት ኢንዱስትሪ ኣፍሊጩ።። ህንፀት እቲ ፓርክ ኣብ ወርሒ ግንቦት 2012 ዓ.ም ዝተጀመረ እንትኸውን፥   ሲ ሲ ሲ ሲ ቻይና ኢዩ ብኮንትራትነት ብምውሳድ ዝሃንፆ ዘሎ። ኣብ ክልል ዓፋር ከተማ ሰመራ ዝርከብ እቲ ፓርክ፥ ስፍሓት ኣብ ልዕሊ 2 ሺሕ ሄክታር መሬት ዝዓረፈ ከመዝኾነ ተገሊፁ።
Business,ልዕሊ 171 ሚሊየን ብር ኣታዊን ወፃኢን ግምታዊ ዘለዎ ናውቲ ኮንትሮባንድ ከምዝተታሓዘ ኮሚሽን ጉምሩክ ኣፍሊጡ። እቲ ኮሚሽን ኣብ ዘሕለፍናዮ ሰሙን ብዝተገበረ ክትትል 166 ሚሊየን 194 ሺህ ብር ኣታዊ ናውትታት ኮንትሮባንድን  5 ሚሊየን 226 ሺሕ ብር ትልሚ ዘለዎ ወፃኢ ናውትታት ኮንትሮባንድ ብዝተፈላለዩ ቤት ፅሕፈታት ከምዝተታሓዙ ኣፍሊጡ።
Business,ኣታዊ ኮንትሮባንድ ብምቁፅፃር ግደ ዓብዪ ቦታ ዝሓዙ ድማ ኤርፖርት ኣስ ኣበባ፤ ጨንፈር ቤት ፅሕፈታት ሞያሌን ኮምቦልቻን እንትኾን፤ብደረጃ ድማ ልዕሊ 28 ነጥቢ 2 ሚሊየን፣23 ነጥቢ 6 ሚሊየንን 22 ነጥቢ 4 ሚሊየን ብር ዘውፅእ  ናውትታት ኮንትሮባንድ ክሕዙ ከምዝኸኣሉ ካብቲ ኮሚሽን ዝረኸብናዮ ሓበሬታ የርድእ። ንቲ ኣቑሑት ኮንትሮባንድ ከዘዋውሩ  ዝነበሩ 8 ሰባት እውን ኣብ ትሕቲ ሕጊ ከምዝወዓሉ ተገሊፁ። ካብቶም ዝተተሓዙ ድማ ክዳውንቲ፤ ነዳዲ፤ ኤሌክትሮኒክስ፤እንስሳት፤ ጫት፤መፀባበቒ ኣቑሑትን ካልኦትን ይርከብዎ ተባሂሉ።
Business,ኢትዮጵያ ኣዶ መንበርነት ፎረም ምኽክር ሚኒስትራት ጉዳይ ዘባዊ ፍልሰት ሰራሕተኛታት ተቐቢላ። ኢትዮጵያ ኣዶ መንበርነት ፎረም ምኽክር ሚኒስትራት ጉዳይ ዘባዊ ፍልሰት ሰራሕተኛታት ተገሊፁ፡፡ 11 ቐርኒ ሃገራት ምብራቅ ኣፍሪካ ዝሳተፋሉ ፎረም ሚኒስትራት ጉዳይ ዞባዊ ፍልሰት ሰራሕተኛታት ንዝሓለፉ ሽድሽተ መዓልቲታ ኣብ ናይሮቢ እናተኻየደ ፀኒሑ እዩ፡፡
Business,ንዝሓለፉ ክልተ ዓመታት ኬንያ ፎረም ሚኒስትራት ክትምርሕ ፀኒሓ እያ፡፡ ሚኒስትር ክእለትን ስራሕን ሙፋርያት ካሚል መንግስቲ ኬንያ ንዝገበሮ ድሙቕ ኣቐባብላን ፃንሒቶምን ዕዉት ክኾን ንዝነበሮ ምድላዉ ንኢደን፡፡ ብፍላይ ንሚኒስትር ሰራሕተኛታት እታ ሃገር ሰሞን ቼሉጉዊ ምስጋና ኣቕሪበን፡፡
Business,መርሃ ግብሪ መጀመሪ ፕሮጀክት ምምሕዳር ሸቶታት ዘላቒ ልምዓት ዩንቨርስቲ ኣዲስ ኣበባ ዕላዊ ኮይኑ። እቲ ፕሮጀክት ኣብ ዩንቨርስቲታት ኣዲስ ኣበባ፣ ኦስሎን ማላዊን ብሓባር ዝተኸፈተ ኢዩ ተባሂሉ።
Business,ሓላፊ ቤት ፅሕፈት ቤት ዕዮ ሚኒስቴር ፕላንን ልምዓትን ኣይተ ገረመው ነጋሳ፥ ኢትዮጵያ ዘላቒ ሸቶታት ልምዓት ንምዕዋት ዓሊማ ትልሚ ልምዓት 10 ዓመት ተግባራዊ ትገብር ኣላ ኢሎም። እቲ ሸቶ ልምዓት ንምምራሕን ብግቡእ መገዲ ንምስላጥን ብብርኪ ሃገር ግብረ ሓይሊ ከምዝተጣየሸ ተዛሪቦም። ኣብቲ ግብረ ሓይሊ ስትራቴጂክ ብምቕራፅ፣ ፖሊሲ ብምንዳፍን ሓፈሻዊ ከይዱን እንትግምገም ከምዝፀንሐ ተዛሪቦም። ኣብቲ ገምጋም፥ ኣብ ዓውዲታት ምቕናስ ድኽነት፣ ማዕርነት ፆታ፣ ፅሩይ መስተ ማይ፣ ፅሬት ትምህርቲን ትካላዊ ጥንካረን ጉድለታት ከምዝተረኸቡ ሓቢሮም። ስለዝኾነ እቲ መርሃ ግብሪ መጀመሪ ፕሮጀክት ምምሕዳር ሸቶታት ዘላቒ ልምዓት ነዚ ኣብ ምቕራፍ ልዑል ግደ ከምዘለዎ ምግላፁ ካብቲ ሚኒስቴር ዝረኸብናዮ ሓበሬታ የረድእ።
Business,ከንቲባ ምምሕዳር ከተማ ኣዲስ ኣበባ ኣዳነች ኣቤቤ ምስ ዋና ዳይሬክተር ፈንድ ልምዓት ካፒታል ውድብ ሕቡራት መንግስታት(ውሕመ)ፕሪቲ ሲንሃ ን ሚኒስትር ማሕበራዊ ልምዓት ሕቡራት ኢሚሬትስ ዓረብ ኤሳ ብሁመይድን  ተዛቲየን
Business,ከንቲባ ኣዳነች ኣቤቤ ኣብ ዱባይ ኣብ ዝተዳለወ ጉባኤ መንግስታት ዓለምን መሻርኽቲ መንግስታት ተሳትፎ ደቂ ኣንስቲዮን ተሳቲፈን። እተን ከንቲባ ኣብ ማሕበራዊ ሚዲየአን ከምዝበልኡ፥ ጎኒ ንጎኒ እቲ ጉባኤ ምስ ዋና ዳይሬክተር ፈንድ ልምዓት ካፒታል ውድብ ሕቡራት መንግስታት(ውሕመ)ፕሪቲ ሲንሃ ን ሚኒስትር ማሕበራዊ ልምዓት ሕቡራት ኢሚሬትስ ዓረብ ኤሳ ብሁመይድን  ተዛቲየን። ኣብቲ ዘተ፥ ክልቲኣዊ ስራሕቲ ምትሕብባር ብሓባር ንምስራሕ ኣብ ዘኽእል መገዲ ተዛቲየን።
Business,ኣብ ኢትዮጵያ ከባቢ ኣሰላን ኢተያን ህንፀት ሓይሊ ሃፋ 50 ሜጋ ዋት ምፍልፋል ንምፍፃም ዘኽእል ሰነድ ስምምዕ 100 ሚሊየን ዶላር ተኸቲሙ። ኣብቲ ሰነድ ስምምዕ ሃገር ቦቆል ትካል ቱሉ ሞዬን ኮርፖሬሽን ሚትስቡሽን ከምዝኾኑ ተገሊፁ። እቲ ፕሮጀክት ካብ መንግስቲ ፈረንሳይ ብዝርከብ ፈንድ ዝፍፀም ከምዝኾነ ተገሊፁ። እቲ ኣማራፂ ሓይሊ ካብ ብኽለት ከባቢ ዝፀረየን ዘላቒ ብምዃን ተደላይነቱ ልዑል ከምዝኾነ ተገሊፁ። “ሓይሊ ሃፋ ኣብ ሃገርና በስፍሓት ምጥቃም ንደሊ ኢና” ዝበሉ ሚኒስትር ዕደና  ኢንጂነር ታከለ ኡማ፥ እቲ ኣማራፂ ሓይሊ ኣብ ምስፋሕ መንግስቲ ቁርፀኛ ከምዝኾነ ተዛሪቦም። ነዚ ድማ ኣብ ዝቕፅሉ 10 ዓመታት ዘገልግል ፖሊሲ ብምቕራፅ ናብ ስራሕ ከምዝተኣተወ ኣብሪሆም።
Health ,ኣብ 13 ወረዳታትን መዓስከራት ተመዛበልቲን ክልል ትግራይ ልዕሊ 700 ሺሕ ሰብ ክትባት መከላኸሊ ሕማም ኮሌራ ብመልክዕ ወፍሪ ተኸቲቡ። ኣቐባሊ ቃል ግዚያዊ ምምሕዳር እቲ ክልል ዶክተር ኣደዳ ሃይለስላስ፥ እቲ ክታበት ካብ 5 ሰነ 2013 ዓ.ም ጀሚሩ ኣብ ዘለዉ ሓሙሽተ መዓልታት ከምዝተውሃበ ገሊፀን። እቲ ክታበት ን2 ሚሊየን ወገናት ንምሃብ ትልመ ዝተትሓዘ እንትኸውን፥ ዝተረፉ ኣብ ዝቕፅሉ መዓልታት ክኽተቡ ከምዝግበር ሓቢረን። ሚኒስቴር ጥዕና ኣብቲ ክልል ዝወሃብ ክታበት ኮሌራ ዕዉት ንምግባር ንሰብ ሞያ ቢሮ ጥዕና እቲ ክልል ዝተፈላለዩ መድሓኒታት ደገፍ ይገበር ከምዘሎ ተገሊፁ ክብል ግዜኢ ፀብፂቡ።
Health ,ብ31 ሚሊየን ብር መበገሲ ካፒታል ብኢትዮጵያውያን ሓካይም  ዝተጣየሸ ላንሴት ስፔሻላይዝድ ማእኸል ሕክምና ተመሪቑ። እቲ ማእከል ሕክምና ኣብዛ ሃገር ኣብ ዘለዉ ሆስፒታላት ዝረኣዩ ድሩትነት ዓቕሚ በምሽፋን፥ ብዝተበታተኸ መገዲ ዝወሃብ ናይ ወልቀ ሕክምና ኣብ ሓደ ጠንካራ ማእኸል ንምሃብ ዘኽእል ከምዝኾነ ተሓቢሩ። ዋና ኣካያዲ ስራሕ እቲ ማእኸል ዶ/ር ሔኖክ ሰይፈ፥ ናብ ወፃኢ ዓዲ ዝግበር ጉዕዞ ሕክምና ነምትራፍን ኣዲስ ኣበባ ማእኸል ቱሪዝም ሕክምና ክትከውንን ዝገብር ኢዩ ኢሎም። እቲ ማእኸል ስራሕ ካብ ዝጅምር ሓሙሽተ ኣዋርሕ ዘቑፀረ እንትኸውነ፥ ልዕሊ 3 ሺሕን 500 ሕሙማት ኣገልግሎት ብምሃብ 350 ዕዉታት መጥባሕቲ ከምዘካየደ ኢቢሲ ፀብፂቡ።
Health ,ብሕማም ልቢን ፀቕጢ ደምን ዝተትሓዘ ሰብ ብኮቪድ 19 ናይ ምሓዝ ዕድሉ ልዑል ብምዃኑ በቶም ሕማማት ዝተትሓዙ ሰባት ቫይረስ ኮሮና ኣብ ምክልኻል ጥንቃቐ  ክገብሩ ከምዝግባእ ውድብ ጥዕና ዓለም ኣፍሊጡ። ሚኒስቴር ጥዕናን ፖፑሌሽን ሰርቪስስ ኢንተርናሽናልን ኣካል ኣስትራዜኒካ ምስ ዝኾነ መርሃ ግብሪ ሄልዚ ኸርት ኣፍሪካ ብምዃን ሎሚ ዘበን ምስ ዝኽበር መዓልቲ ፀቕጢ ደም ዓለም ብምዝማድ ብሓባር ይሰርሑ ከምዘለዉ ተገሊፁ። መሪሕ ቃል እቲ መርሃ ግብሪ፥ “ፀቕጢ ደሞም/መን ብትኽክል ይዓቅኑ/ና፣ ብዙሕ ዓማውቲ ይንበሩ/ራ” ዝብል ኢዩ። ውድብ ጥዕና ዓለም፥ ብሕማም ልቢን ፀቕጢ ደምን ዝተትሓዘ ሰብ ብኮቪድ 19 ናይ ምሓዝ ዕድሉ ልዑል ከምዝኾነ መልእኽቱ ኣመሓላሊፉ። ብመሰረት ፀብፃብ እቲ ውድብ ዓመተ 2016፥ ኣብ ኢትዮጵያ ካብ ዘጋጥም ሞታት እቲ 39 ብሰንኪ ተሓላለፍቲ ዘይኮኑ ሕማማት ዘጋጥም ኢዩ።
Health ,ኣስትራዜኒካ ክታበት መከላኸሊ ኮቪድ19 ክትባት ልዕሊ 1 ሚሊየን ሰባት ከምዝተኸተቡ ሚኒስቴር ጥዕና ኣፍሊጡ። ኣብቲ ሚኒስቴር መተሓባበሪ ፕሮግራም ክታበት ኣይተ ዮሐንስ ላቀው፥ ብብርኪ ሃገር ዝወሃብ ዘሎ ክትባት በቢብርኩ ኣብ ኩለን ክልላት ተበፃሒ ብምግባሩ ቁፅሪ ተኸታቢ ከምዝወሰኸ ገሊፆም። ኣብዚ ሐዚ እዋን ን1 ሚሊየንን 413 ሺሕ ሰባት ናይ ኣስትራዜኒካ ክትባት ተበፃሒ ከምዝተገበረ ኢፕድ ፀብፂቡ።
Health ,ኢንስቲቲዩት ጥዕና ሕብረተሰብ ኢትዮጵያ፥ ሞት ህፃናት ንምቕናስ ዝስራሕ ስራሕ ትኹረት ንክወሃቦ ሓቲቱ። ምሁራን እቲ ዓውዲ ከምዝበልዎ፥ ኣብ ኢትዮጵያ ብህይወት ካብ ዝውለዱ 1 ሺሕ ሒንጠያት እቶም 33 ይሞቶ ኢዮም። እዚ ማለት ኣብ ዓመት ልዕሊ 100 ህፃናት ህይወቶም ይስእኑ ኢዮም ማለት ኢዩ ኢሎም። ምክትል ዋና ዳይሬክተር ኢንስቲቲዩት ጥዕና ሕብረተሰብ ኢትዮጵያ ዶክተር ጌታቸው ቶሌራ፥ ኣብ ዝሓዐፉ 10 ዓማውቲ ሞት ኣዴታት ምቕናስ እንተተኽኣለ እውን ሞት ህፃናት ወሰኽ ስለ ዘርኣየ እዚ ንምቕናስ ዝስራሕ ስራሕ ትኹረት ንክወሃቦ ሓቶቶም። ነዚ ንምፍታሕ ዘኽእል ፖሊሲ መከምዝተዳለወ ብምግላፅ፥ ሰብ ሞያ እቲ ኢንስቲትዩት ምስ ሚኒስቴር ጥዕና፣ ተመራመርቲን ኣብቲ ዓውዲ ምስ ዝሰርሑ ሰብ መዳርግቲ ኣካላትን ዘተ ከምዝገበሩ ተዛሪቦም።
Health ,ኢንስቲትዩት ጥዕና ሕብረተሰብ ኢትዮጵያ ሓዱሽ ላቦራቶሪ ድሕንነት ምግቢ ሎሚ መዓልቲ ብዕሊ ኣመሪቑ ኸፊቱ። እቲ ላቦራቶሪ ኣብ ማይ ወለድን ለበዳ ማይ መለድን ሕማማት ትኹረት ብምግባር ምርመራ ዘካይድ ኢዩ ተባሂሉ። እቲ ማእኸል ንምህናፅ 7 ሚሊየን ብር ወፃኢ ከምዝተገበረ ዋና ዳይሬክተር እቲ ኢንስቲትዩት ዶክተር ኤባ ኣባተ ገሊፆም።
Health ,ሰውነትና ሕማም ናይ ምክልኻል ዓቕሚ ክዓቢ ምግባር ብሕማም ከይንጥቃ ይሕግዘና። ሰብ ሞያታት ሕክምና፥ ሰውነትና ሕማም ናይ ምክልኻል ዓቕሚ ንምዕባይ ካብ ኣመጋግባ ጀሚሩ ስሩዕ ዝኾነ ኣነባብራ ህይወት ክንክተል ከምዝግባእ ይምዕዱ።
Health ,ኣብ እዋን ድቃስ ዝረኣይ ምቁርራፅ ትንፋስ (ስሊፕ ኣፕኖያ) ሰባት ምስ ደቀሱ እቲ ላዕለዋይ ትቦ ኣየር ብምሉእ ወይ ብኽፋል ክዕፀው እንከሎ ዘጋጥም ከምዝኾነ ተመራመርቲ ይገልፁ። ብፍላይ ልዕሊ ዓቐን ርጉዲ፣ ዓብዪ ክሳድ ወይ ሓናት ዘለዎም ሰባት ድማ ብቐሊሉ ነቲ ፀገም ክቃልዑ ይኽእሉ ኢዮም ተባሂሉ።
Health ,ምልክታት ከቢድ ሕማም ኩሊት እንታይ እንታይ ኢዮም? መበገሲ ምኽንያት ሕማም ኩሊት ብዙሓት ከምዝኾኑ ይግለፅ፡፡ ምስ እዚ ጎድና ጎድኒ ድማ እቲ ሕማም ከከምዝፀንሐሉ ደረጃ ዝተፈላለዩ ብርኪታት ምልክት ከምዝለዉዎ እውን ሰብሞያታት ሕክምና የብርሁ፡፡ እዞም ካብዚ ቀፂሎም ዝተፀርሑ ምልክታት እቶም ቀንዲ ከምዝኾኑ ይግለፅ፡፡
Health ,ኢትዮጵያ ኮቫክስ ካብ ዝበህል ኣለም ለኻዊ ጥምረት 2 ነጥቢ 2 ሚሊየን ክታበት ፀረ ኮቪድ 19  ክትቅበል ኢያ ክብል ሚኒስቴር ጥዕና ኣፍሊጡ። መንግስቲ ነቲ ክትባት ቀፃሊ ዕለተ ሰንበት ከምዝቕበል ተገሊፁ። እቲ ክትባት ብቐዳምነት ንዝወሃቦም ክፋላት ሕብረተሰብ በቢብርኩ ንምሃብ ዘኽእል ቅድመ ምድላው ይዛዘም ከምዘሎ እውን ተሓቢሩ። ፕሮግራሙ ድማ ኣብ ቀፃሊ ሰሙን ዕላዊ ክግበር ኢዩ።
Health ,ሕማም ዓሶ ካብ ክልል ኦሮሚያ ንምጥፋእ ብዙሓት ስራሕቲ እኳ እንተተሰርሑ እቲ ሕማም ሐዚ እውን ፀገም ጥዕና ሕብረተሰብ ብምዃን ይቕፅል ምህላዉ ቢሮ ጥዕና እቲ ክልል ኣፍሊጡ። እቲ ሕማም ኣብ ዞባ ምብራቕ ሃረርጌ ፣ ምዕራብ ሃረርጌ ፣ ኣርሲ ፣ ምዕራብን ምብራቕን ወለጋ ከምኡ ውን ሆሮ ጉዱሩ ወለጋን ሓዊሱ ኣብ 13 ዞባታት ብስፍሓት ከምዝርከብ ምክትል ሓላፊ እቲ ቢሮ ኣይተ ደረጀ አብደና ተዛሪቦም። ስለዝኾነ እቲ ጉዳይ ሐዚ ውን ትኹረት ዘድሊዮ ከምዝኾነ ሓቢሮም። እቲ ሕማም ብብርኪ ሃገር ንምጥፋእ ዝተትሓዘ ትልሚ ብዘማእኸለ መገዲ ኣብ ክልል ኦሮሚያ ዝተሰርሐ ስራሕቲ አንተሃለወ አውን ዝድለ ውፅኢት ኣይተመዝገበን ኢሎም። መበገሲኡ ድማ ናይ ኣመራርሓ ጠመተ ምስኣን፣ ምንኣስ ዓቕሚ ምርመራ፣ ፀገም ኣቕርቦትን ፅርየት ስራሕቲ ምንኣስን ከምዝኾነ ኣረዲኦም።
Health ,ዕድመኦም ካብ ሓሙሽተ ዓመት ንታሕቲ ንዝኾኑ ህፃናት ዝወሃብ ወፍሪ ክታበት ፖሊዮ ኣብ ጅግጅጋ ተጀሚሩ። እቲ ክታበት ክሳብ 19 ታሕሳስ 2013 ዓ.ም ኣብ ኩሎም ዞባታት ክልል ሶማሌ፣ ወረዳታትን ምምሕዳራት ከተማን ክወሃብ ኢዩ ተባሂሉ። ኣብ ምጅማር እቲ ክትባት ምክትል ሓላፊ ቢሮ ጥዕና እቲ ክልል ኣይተ መሐመድ መሐሙድን ተወካሊ ትካል ጥዕና ዓለምን ካልኦት ኣመራርሓ እቲ ክልልን ተረኺቦም። ምልክት ፖሊዮ ኣብ ክልል ሶማሌ እንተዘይተርኣየ እውን ምስ ጎረባብቲ ሃገራት ሶማሊያ፣ ኬንያን ጅቡቲን ብቕርበት ምስ ምሳን መንፅር ቀዲምካ ብወፍሪ ምክልኻል ተሓሳቢ ብምግባር ዝተጀመረ ኢዩ።
Health ,ኢሚሬትስ ሕቡራት ዓረብ ኣብ ክልል ትግራይ ዝውዝዑ ዝተፈላለዩ ናውቲታት ሕክምናን ቫይረስ ኮሮና ንምክልኻል ዘኽእሉ ናውቲታትን ደገፍ ገይራ። ብትካል ውድብ ጥዕና ዓለም ዝከፋፈል ሓደ ካርጎ ሙሉእ ደገፍ ኣዲስ ኣበባ ኣቲዩ ኣሎ። እቲ ደገፍ ኣብ ክልል ትግራይ ንዝግበር ዘሎ ስራሕቲ ሕክምና ልዑል ሓገዝ ከምዝህልዎ ተሓቢሩ።
Health ,ኣባላት ባይቶ ተወከልቲ ህዝቢ ፌዴሪኢን ሰራሕተኛታት እቲ ቤት ፅሕፈትን “ደምና ንወገንና” ብዝብል መሪሕ ጭርሖ መርሃ ግብሪ ምልጋስ ደም ኣሳሊጦም። ኣብቲ መርሃግብሪ ምልጋስ ደም፥ ኣፈጉባኤን ምክትል ኣፈጉባኤን እቲ ባይቶ ሓዊሱ ካልኦት ኣባላትን ሰራሕተኛታትን እቲ ባይቶ ተሳቲፎም ኢዮም። ዕላምኡ ድማ ኣብ ኢትዮጵያ ብምኽኒያት ዘጋጠመ ለበዳ ሕማም ቫይረስኮሮና ኣገልግሎት ባንኪ ደም ሕፅረት ኣጋጢሙኒ ብምባሉ ሕብረተሰብ ደም ንክልግስ ፃውዒት ምትሕልላፉ ስዒቡ ከምዝኾነ ሚኒስትር ጥዕና ዶክተር ሊያ ታደሰ ገሊፀን።
Health ,ሩሲያ ካብ ወርሒ መስከረም ጀሚራ ክትባት ቫይረስ ኮሮና ብስፍሓት ክተከፋፍል ምዃና ሚኒስትር ጥዕና እታ ሃገር ሚኻኤል ሙራሽኮ ኣፍሊጦም። ሩሲያ ልዕሊ 25 ሚሊየን ህዝቢ ዓለም ንዘጥቀዐ ቫይረስ ኮሮና ዝኸውን ክትባት ከምዝረኸበት ዕላዊ ምግባራ ይዝከር። ነዙይ ስዒቡ ድማ ኣብ ቀዳማይ ዙር ዝኽተቡ ሰብ ሞያታት ጥዕናን መምህራንን ከምዝኾኑ እቶም ሚኒስትር ጥዕና ተዛሪቦም። እቲ ክትባት ሙሉእ ብሙሉእ ኣብ ፍቓድ ዝተመስረተ ከምዝኸውን እውን ኣገንዚቦም። እቶም ሚኒስትር ጥዕና፥ ጎድና ጎድኒ ምፍራይ እቲ ክትባት ፈዋስነቱ እውን እናተፈተሸ ኢዩ ኢሎም። ክሳብ ሕዚ ንሳልሳይ ብርኪ ፈተነ ካብ ሞንጎ ዝተመዝገቡ 40 ሺሕ ወለንታውያን 2 ሺሕን 500 ሰባት ከምዝተመረፁ ኣፍሊጦም። ምዕራባውያን ኣብ ፈዋስነት እቲ ክትባት ሕቶ እናልዐሉ እንትኾኑ፥ ሩሲያ ብግደኣ ነቲ ሕቶ ነፂጋቶ ኣላ።
Health ,ብዩኒቨርስቲ ኦክስፎርድ ዝተዳለወ ክትባት ፀረ ቫይረስ ኮሮና ኣብ ልዕሊ ሰባት ተፈቲኑ ፅቡቕ ውፅኢት ምምፅኡ ተገሊፁ። በቲ ዩኒቨርሲቲ ዝተሰናድአ እቲ ክትባት ድሕንነቱ ዝተሓለወን ዓቕሚ ምክልኻል ሕማም ሰባትን ከምዘመሓይሽ ምርግጋፁ ቢቢሲ ፀብፂቡ። እቲ ክትባት ብዝለዓለ ብርኪ ተስፋ ዝህብ ኢዩ ዝበለ ፀብፃብ ቢቢሲ፥ እቲ ሕማም ንምክልኻል እኹል ምዃኑ ንምርግጋፅ ተረፍ ስራሕቲ ከምዘለዉ ኣብሪሁ። ኣብ ቀዳማይ ዙር ኣብ ልዕሊ ሰባት ብዝተኻየደ ፈተነ 1 ሺሕን 77 ሰባት ተሳተፍቲ እንትኾኑ፥ እቲ መድሓኒት ተኸላኸልቲ ሕማም (አንቲቦዲ)ን ፀዓዱ ዋሕዮታት ደምን ሰባት ክውስኽ ከምዝገበረ ተሓቢሩ።
Health ,ምልባዕ ቫይረስኮሮና ኣብ ኢትዮጵያ ኣብ ኣተሓሳሳቢ ብርኪ ከምዝበፅሐ መርማሪ ቦርድ ህፁፅ ጊዜ ኣዋጅ ኣፍሊጡ። ኣካቢ እቲ ቦርድ ኣይተ ጴጥሮስ ወልደሰንበት ምስ ፋና ብሮድካስቲንግ ኮርፖሬት ኣብ ዝነበሮም ፃንሒት ከምዝበልዎ፥ መናእሰይ ኣብ መሀደሲ ቦታታትን ዝተፈላለዩ ምንቅስቓሳትን ዕሽሽትነት የርእዩ ኣለዉ። ካልኦት ክፋላት ሕብረተሰብ እውን ምልባዕ እቲ ቫይረስ ኣብ ምክልኻል ዝገብርዎም ጥንቃቐታት ልዑል ምዝንጋዕ ዝረኣየሉ ከምዝኾነ ኣብሪሆም። እቲ ቦርድ ከምዚ ዝበለ ኣብ ሕብረተሰብ ዝረአ ምዝንጋዕ ልዑል ዋጋ ንከየኽፍለና መንግስቲ መሰተኻኸሊ ስጉምቲታት ንክወስድ ምክረ ሓሳብ ከምዘቕረበ እቶም ኣካቢ ገሊፆም።
Health ,ሞደርና ዝተብሃለ ኩባንያ ኣሜሪካ ዘፍረዮ ክትባት ኮቪድ-19 ኣብ ደቂ ሰባት ንምፍታን ዘኽእሎ ብርኪ ፈተነ ምብፅሑ ተገሊፁ። እቲ ኩባኒያ ባዮ ቴክኖሎጂ ዘፍረዮ ክትባት ኣብ መወዳእታ ወርሒ ሓምለ ናብ ፈተነ ከምዝኣቱ እውን ኣፍሊጡ። እቲ ኩባኒያ ኣብ ናይ መጀመርታ ፈተንኡ 45 ሰባት ዘሳተፈ እንትኸውን፥ ተሳተፍቲ እቲ ምርምር እቲ ቫይረስ ናይ ምክልኻል ዓቕሚ ከምዝረኸቡ ተገሊፁ። ኣብ ቀፃሊ ኣብ ዝካየድ ከይዲ ፈተነ ድማ 30 ሺሕ ሰባት ክሳተፉ ኢዮም ተባሂሉ ኣሎ። እቲ ምርምር ከም ኣቆፃፅራ ኣውሮፓውያን ክሳብ ጥቕምቲ 2022 ከምዝቕፅል እውን ተሓቢሩ።
Health ,ዴክሳሜታዞን ዝተብሃለ መድሓኒት ኣብ ኢትዮጵያ ኦክሲጅን ወይ ድማ ሓገዝ መተንፈሲ መሳርሒ ንዘድሊዮም ሕሙማት ኮቪድ-19 ሰብ ሞያታት ሕክምና ብዝእዝዙዎ መሰረት ብምግባር ከም ህፁፅ ሕክምና ንምጥቃም ከምዝተወሰነ ሚኒስትር ጥዕና ፌዴሪኢ ዶክተር ሊያ ታደሰ ኣፍሊጠን። እተን ሚኒስትር ኣብ ማሕበራዊ ሚዲያ ፌስቡክ ገፀን ከምዝፀሓፈኦ፥ ንሕሙማት ኮቪድ-19 ዝውዕል ዴክሳሜታዞን ዝተብሃለ መድሓኒት ብዝምልከት ብመንግስቲ እንግሊዝ ዝተኻየደ መፅናዕቲን ፀብፃብን ብዝርዝር ተራኢዩ ኢዩ። ስለዝኾነ ድማ ብጉጅለ ኣማኻሪ ጉዳያት ሕክምናን ቤት ምኽሪ ኣማኻሪ ሰብ ሞያታት ጥዕናን ብዝተውሃበ ምኽረ ሓሳብ መሰረት ብምግባር፥ ኦክሲጅን ወይ ድማ ሓገዝ መተንፈሲ መሳርሒ ንዘድሊዮም ተሓከምቲ ኮቪድ-19፤ መድሓኒት ዴክሳሜታዞን ሰብ ሞያታት ጥዕና ብዝእዝዙዎ መሰረት ከም ሓደ ህፁፅ ሕክምና ንምጥቃም ተወሲኑ ኢለን።
Health ,ሚኒስቴር ጥዕና ፌዴሪኢ ኣገልግሎት ጥዕና ተበፃሒ ንምግባርን ንምክልኻል ለበዳ ሕማም ኮሮናን ዝሕግዛ ኣምቡላንሳት ንኩለን ክልልትን ምምሕዳራት ከተማን ከምዝሃበ ገሊፁ። እተን ኣምቡላንሳት ብሳልሳይ ዙር ዝተውሃበ ከምዝኾና ተገሊፁ። ዕድጊት እተን ኣምቡላንሳት 50 ሚኢታዊ ብቢሮ ጥዕና 50 ሚኢታዊ ድማ ብሚኒስቴር ጥዕና ብዝገበርዎ ሓገዝ ገንዘብ(Matching-Fund) ዝተፈፀመ ኢዩ ተባሂሉ። ብተወሳኺ ሚኒስቴር ጥዕና ፍትሓዊ ክፍፍል ንምርግጋፅ ብዘኽእል መገዲ መዐቀኒ/ስታንዳርድ ስርዓት ቀመር ፌዴሬሽንን ውድብ ጥዕና ዓለምን ተሓሳቢ ዝገበረ ዕድጊት ብምፍፃም ከምዘከፋፈለ ተሓቢሩ።
Health ,ቤት ፅሕፈት ሓለዋ ጥዕና ከተማ ዓዲግራት መጥቀሚ ግዚኦም ዝሓለፎም ንምግብነትን መፀባበቒ ሰባትን ዝዉዕሉ ፍሪያታት ከም ዘወገደ ኣፍሊጡ። ኣብ ቤት ፅሕፈት ሓለዋ ጥዕና ከተማ ዓዲግራት መተሓባበሪ ቁፅፅር ጥዕና ኣይተ ወልደገብርኤል ገብሩ ከም ዝበልዎ፥ እቶም ተወጊዶም ዘለዉ ፍሪያታት ብዓይነት 11 እንትኾኑ ካብ 99 መደብራት ሸቐጣመቐጥ ብሃንደበታዊ ተፍትሽ ዝተኣከቡ እዮም። እቶም ንብረታት ብገንዘብ እንትትመኑ ልዕሊ 25 ሺሕ ብር ከም ዝግመቱ ዝሓበሩ ኣይተ ወልደገብርኤል፥ እቶም ፍሪያታት ናብ ተጠቀምቲ እንተዝበፅሑ ንዝተፈላለዩ ሕማማት ከሳጥሑ ዝኽእሉ እዮም ነይሮም። ብተመሳሳሊ ቤት ፅሕፈት ጥዕና እታ ከተማ ምስ ኣካላት ፀጥታ ብምትሕብባር ብዘካየዶ ሃንደበታዊ ተፍትሽ ኣብ ሸውዓተ ኣባይቲ ሽሻን ጫትን ብሕቡእ ከጥቅሙ ዝፀንሑ ኣካላትን ንብረቶምን ኣብ ትሕቱ ቁፅፅር ከምዘውዓለ ተዛሪቡ።
Health ,ሚኒስትር ጥዕና ዶክተር ኣሚር ኣማን ምስ ሓለፍቲ ቢሮ ጥዕና ክልል ሶማሌ ብምዃን ኣብ ዝተፈላለያ ዞባታትን ወረዳታትን እቲ ክልል ዑደት ስራሕ ኣካይዶም። እቲ ዑደት፥ ኣብ ዞባታት ጎዴን ሸበሌን ከምኡ እውን ኣብ ወረዳ ቀላፎን ኢዩ ተካይዱ። ኣብ እዋን እቲ ዑደት ድማ ኣብተን ከባቢታት ዘሎ ኩነታት ጥዕና ሕብረተሰብ፣ ትካላት ጥዕናን ቀረብ ተንቀሳቓሲ ሕክምናን ተዘዋዊሮም ተዓዚቦም። እቶም ሚኒስትር፥ ኣብ ሓፈሻዊ ሆስፒታል ጎዴ ሕክምና ኣዶታትን ህፃናትን ኣብ ሓደ ምእኸል ብዝተማልአ መልክዑ ንኸወሃብ ዘኽእል ሙሉእ ወፃኢ ብምሽፋን ንምሕዳስ ተስማዕሚዖም።
Health ,ኤጀንሲ ኣቕራቢ መድሓኒት ኢትዮጵያ ዘህነፆ ሰንሰለት መኽዚን መዝሐሊ መድሓኒት ኣመሪቑ። እቲ ዝተመረቐ መኽዚን መዝሐሊ መድሓኒት ሰለስተ ክፍሊታት መዝሐሊ ዘለዉዎ እንትኸውን፥ ሕድሕዶም 300 ኪዩብ ሜትሮ ናይ ምሓዝ ዓቕሚ ኣለዎም ተባሂሉ። እቶም መኻዚን ካብ 2 ክሳብ 8 ዲግሪ ሴንቲግሬድ ዛሕሊ ዘድሊዮም እታወታት መድሓኒት ንምኽዛን ዘኽእሉ ምዃኖም ካብ ሚኒስቴር ጥዕና ዝረኸብናዮ ሓበሬታ የረድእ። ብተወሳኺ፥ ክልተ ክፍሊታት ልዑል ዛሕሊ ሕድሕዶም 100 ኪዩብ ሜትሮ ናይ መሓዝ ዓቕሚ ዘለዎምን ካብ 25 ከክሳብ 15 ዲግሪ ሴንቲግሬድ ዛሕሊ ዘድሊዮም እተወታት ሕክምና ንምኽዛን ዝሕግዙ ኢዮም። እቶም ክፍሊታት ብሓፈሻ ልዕሊ 11 ሺሕን 4 ኪዩቢክ ሜትር ናይ መሓዝ ዓቕሚ ዘለዎምን ፀገም ምብልሻው እንተጋጥም ወይ ድማ ቀረብ ሓይሊ ኤሌክትሪክ እንትቋረፅ እቶም መድሓኒታት እንተይተበላሸዉ ንኽቐመጡ ከምዝሕግዝ ተገሊፁ።
Health ,ኣብ ባዛራት ፅሬት ዘይብሎምን መድሓትነቶም ዘይተረጋገፀን ፍርያታት መድሓኒት እናሸጡ ዝተረኸቡ ሸውዓተ ዜጋታት ወፃኢ ሃገር ውልቀ ሰባት ኣብትሕቲ ቁፅፅር ውዒሎም። በዓል መዚ ቁፅፅር ምግቢን መድሓኒትን ምስ ኮሚሽን ፖሊስ ፌዴራል ብምትሕብባር፥ እቶም ዝተትሓዙ ፍርያታት መድሓኒት ፀጉሪ ንምሕካምን ንማሳጅን ይሕግዙ ኢዮም ብምባል እናሸጡ ስለዝተረኸቡ ኣብ ትሕቲ ቁፅፅር ክውዕሉ ከምዝኸኣሉ ተገሊፁ። ብቤት ዕዮ እቲ በዓል መዚ ዘይተመዝገቡ፣ ፅሬቶምን ድሕንነቶምን ዘይተረጋገፁ ስለዝኾኑ ሕብረተሰብ ክጥቀመሎም ከምዘይግባእ እውን ተሓቢሩ።
Health ,ኣብ ዴሞክራሲያዊት ሪፐብሊክ ኮንጎ ብዘጋጠመ ለበዳ ሕማም ንፍዮ ልዕሊ 6 ሺሕ ሰባት ንሕልፈት ምቅለዖም ውድብ ጥዕና ዓለም ኣፍሊጡ። ዝርገሕ እቲ ለበዳ ሕማም ብቕልጡፍ እናተስፋሕፈሐ ምዃኑ እውን እቲ ውድብ ገሊፁ። ካብ ዝሓለፈ መጀመርታ ዓመት ኣውሮፓውያን ጀሚሩ ናብ 310 ሺሕ ዝፅግዑ በቲ ሕማም ዝተትሓዙ ሰባት ተረኺቦም ኢዮም። እቲ ለበዳ ሕማም ኣብ ዝሓለፈ ወርሒ ሰነ ኣብታ ሃገር ካብ ዝውላዕ ንደሓር፥ ኣብ 26 ክልላት ከምዝተርኣየ እውን ተገሊፁ። ምስ እዚ ተተሓሒዙ፥ ኣብ መላእ እታ ሃገር ዝርከቡ ትሕቲ ሓሙሽተ ዓመት ዝኾኑ ልዕሊ 18 ሚሊየን ህፃናት ክትባት ክረኽቡ ምኽኣሎም ተሓቢሩ።
Health ,ወርሓዊ ኩነት ጥዕና ዝዓሰላ ኣዶ ብብርኪ ሃገር ይኽበር ኣሎ። እቲ ኩነት “ኣዶ ዓንዲ ሑቖ ሃገርን ስድራን ኢያ” ብዝብል መሪሕ ቓል ኢዩ ዝኽበር ዘሎ። ኣብቲ ብብርኪ ሃገር ንመበል 14 ግዘ ኣብ ኣዲስ ኣበባ ዝኽበር ዘሎ ወርሓዊ ጥዕና ዝዓሰላ ኣዶ፥ ፕሬዚዳንት ፌዴሪኢ ሳህለወርቅ ዘውዴ ሓዊሱ ኣመራርሓታት ፌዴራልን ክልልን ዝምልከቶም ኣካላትን ተረኺቦም። ፕሬዚዳንት ሳህለወርቅ፥ ፅሬት ዘለዎ ግልጋሎት ሕክምና ኣብ ግቡእ ሰዓትን ቦታን ብዝሰልጠነ በዓል ሞያ ክወሃብ እንተኽኢሉ ሞት መብዛሕተአን ኣዶታት ምትራፍ ከምዝከኣል ገሊፀን። ጥዕና ኣዶታትን ህፃናትን ንምምሕያሽ ብፍላይ ምክልኻል እናተኽኣለ ዘጋጥሙወን ንዘለዉ ሓደጋታት ሞት ንምክልኻል ዓሊሞም ዝተሰርሑ ስራሕቲ ብምርኣይ እቶም ምዕቡላት ክጠናኸሩ ብምግባርን ጉድለት ዝተርኣየሎም ድማ ብምምሕያሽን ክስራሕ ከምዝግባእ እተን ፕዚዳንት ኣተሓሳሲበን።
Health ,ምስ ልቢ ዝተትሓሓዘ ፀገም ጥዕና ብሕማም ኩላሊት ናይ ምቅላዕ እድል ከምዘዕቢ ሓደ መፅናዕቲ ሓቢሩ። ኣብ ኣሜሪካ ዝተገበረ እቲ መፅናዕቲ 9 ሺሕን 47 ሰባት ዘሳተፈ እንትኸውን፥ ተሳተፍቲ እቲ መፅናዕቲ ቅድሚ ሕዚ ምስ ልቢ ዝተትሓሓዙ ፀገማት ጥዕናን ፀገም ምፍሳስ ደም ኣብ ውሽጢ ሓንጎልን ዘይነበሮም ኢዮም። ብመሰረት እቲ ልዕሊ 17 ዓመታት ዝወሰደን ኣብዚ ሰሙን ዕላዊ ዝኾነን መፅናዕቲ፥ ምስ ልቢ ዝተትሓሓዙ ፀገማት ጥዕና  ዘለዎም ሰባት ንሕማም ኩላሊት ናይ ምቅላዕ ዕድሎም ብ10 ዕፅፊ ክብ ዝበለ ኢዩ ተባሂሉ። ኣብቲ መፅናዕቲ ካብ ውሽጢ ዝተሳተፉ ሰባት እቶም 2 ሺሕን 598 ሰባ ምስ ሕማም ልቢ ዝተትሓሓዙ ፀገማት ጥዕና ተቓሊዖም።
Health ,ኣብ ዝሓለፉ ሰለስተ ዓመታት ኣብ ግልጋሎት ጥዕና ኣዶታትን ህፃናትን ምምሕያሽ ከምዝተርኣየ ሚኒስቴር ጥዕና ኣፍሊጡ። ኣብ ክልላት ትግራይ፣ ኣምሓራ፣ ኦሮሚያን ደቡብን ኣብ ዝሓለፉ ሰለስተ ዓመታት ብሓገዝ ትካል ተራድኦ ኣሜሪካ /ዩ ኤስ ኤ አይ ዲ/ እናተኻየደ ዝፀንሐ ፕጀክት መማሓየሺ ጥዕና ኣዶታትን ህፃናትን ተገምጊሙ። መራሒ ጉጅለ ጥዕና ኣዶታት ኣብ ሚኒስቴር ጥዕና ኣይተ ዘነበ ኣካለ፥ እቲ ፕሮጀክት ኣብተን ክልላት ዝርከባ ትካላት ጥዕና ኣወሃህባ ግልጋሎት ጥዕና ንክመሓየሽ ከምዛሓገ ገሊፆም። ብልዕሊ 120 ሚሊየን ዶላር ኣሜሪካ በጀት እናተንቀሳቐሰ ዝርከብ እቲ ፕሮጀክት፥ ኣብ 396 ወረዳታት ኣብ ዝርከባ ትካላት ጥዕና ዘይተማልኡ ናውቲ ጥዕና፣ መፅንሒ ቦታን ካልኦት ኣድለይቲ ዝኾኑ ናውቲ ጥዕናን ናይ ምምላእ ስራሕቲ ምስርሑ ግዜኢ ፀብፂቡ።
Health ,ኣብ እዋን ድቃስ ዝረኣይ ምቁርራፅ ትንፋስ (ስሊፕ ኣፕኖያ) ሰባት ምስ ደቀሱ እቲ ላዕለዋይ ትቦ ኣየር ብምሉእ ወይ ብኽፋል ክዕፀው እንከሎ ዘጋጥም ከምዝኾነ ተመራመርቲ ይገልፁ። ብፍላይ ልዕሊ ዓቐን ርጉዲ፣ ዓብዪ ክሳድ ወይ ሓናት ዘለዎም ሰባት ድማ ብቐሊሉ ነቲ ፀገም ክቃልዑ ይኽእሉ ኢዮም ተባሂሉ። ስለዝኾነ ኣብ እዋን ድቃስ ዝረኣይ ምቁርራፅ ትንፋስ (ስሊፕ ኣፕኖያ) ከመይ ምክልኻል ይከኣል?
Health ,እኹል ውሕስና ምግቢ ዘይብሎም ሰባት ኣብ ዘይዋኑ ንዝፍጠር ሞት ከምዝቃልዑ ሓደ መፅናዕቲ ገሊፁ። እቲ መፅናዕቲ ውሕስና ምግቢ ዘይምርግጋፅ ወይ ድማ እኹል መግዝኢ ምግቢ ገንዘብ ዘይምህላው ኣብ ዘይ ዕድመ ንዝፍጠር ሞት ምኽንያት ከምዝኾነ ዕላዊ ገይሩ። ኣብ ሃገረ ካናዳ ከም ኣቆፃፅራ ኣውሮፓውያን ካብ 2005 ክሳብ 2017 ኣብ ዘሎ እዋን ዝተኻየደ እቲ መፅናዕቲ፥ ኣብታ ሃገር ዝርከቡ ልዕሊ 510 ሺሕ በፃሓት ዝተሳተፉ ኮይኖም እቶም  25 ሺሕ ሰባት ኣብ ዘይዕደድመኦም ከምዝሞቱ ሓቢሩ። እቲ መፅናዕቲ ከምዘረጋገፆ፥ እኹል ምግቢ ምስ ዝረኽቡ ሰባት እንትነፃፀር እቶም ፀገም ውሕስና ምግቢ ዘለዎም ሰባት ካብ 10 ክሳብ 37 ሚኢታዊ ዝኾኑ ብዝተፈላለዩ ምኽንያታት አቀቐዲሞም ከምዝሞቱ ኢዩ።
Health ,ኮምፕረሀንሲቭ ሪፈራል ሆስፒታል ዓይደር ፈላማይ ሙሉእ ሕክምና ካንሰር ንምጅማር ዘኽእል ምድላው ይገብር ከምዘሎ ተገሊፁ። ካብ ዘይተመሓላለፍቲ ሕማማት ሓደ ዝኾነ ሕማም ካንሰር ኣብዚ ሐዚእዋን ብብርኪ ሃገርን ክልልን ብስፍሓት ካብ ዝርኣዩ ሕማማት ሓደ እዩ። ኣብ ሃገርና ብብዝሓት ዘጋጥም ሕማም ካንሰር ጡብ ከም ዝኾነ ኣብቲ ሆስፒታል ስፐሻሊስት ጨረርን ሕክምናን ካንሰር ዶ/ር ክብሮም ሕሉፍ ኣብሪሆም። ሕማም ካንሰር ክጅምር ከሎ ምልክት ከም ዘይብሉ ዝገለፁ ዶ/ር ክብሮም፥ ኣቐዲምካ ንምፍላጥን ንምቁፅፃርን ከቢድ ከም ዝገብሮ ሓቢሮም። እቲ ሕማም ደረጅኡ እንዳወሰኸን እንዳተስፋፍሐን ምስመፀ ግና ሕበጥ ምዉፃእ፣ ምድካም፣ ምንካይ ድልየት ምግቢ እንተጋጥም ብምርመራ ኣቢልካ ከም ዝፍለጥ ኣረዲኦም። እቱ ሕማም ፆታን ዕድመን ዘይፈሊ ንኹሉ ሰብ ዘጥቅዕ እንትኸዉን፥ ካብ ቀዳማይ ክሳብ ራብዓይ ዝበፅሑ ብርክታት ከም ዘለዎዎ ገሊፆም።
Health ,ተመራመርቲ ቻይና ንቫይረስ ኮሮና ውፅኢታዊ ብዝኾነ መገዲ ክከላኸሉ ዝኽእሉ ክልተ ሓደሽቲ መድሓኒታት ምርካቦም ተገሊፁ ኣቢዶልን ዳርናቪርን ዝተብሃሉ መድሓኒታት፥ ኣብ ውሽጢ በተ-ፈተነ ቪትሮ ሴል ነቲ ቫይረስ ውፅኢታዊ ብዝኾነ መገዲ ክከላኸሉ ከምዝኽእሉ ምርግጋፆም ኣብ ዩኒቨርሲቲ ዜዢያንግ ፕሮፌሰር ሊ ገሊፆም። ሰብ ሞያታት ሕክምና፥ ካብ ምብራቓዊት ቻይና ግዝኣት ዜዢያንግ ናብ ማእኸላይ ቻይና ግዝኣት ሁቤር ክመፅኡ ብምግባር በቲ ቫይረስ ዝተትሓዙ ሓደሽቲ ሕሙማት ናይ ሓደጋ ግዘ ሕክምና ብመሃብ ከመሓይሹዎ ኢዮም ዝብል ተስፋ ተገይሩሎም ኣሎ። ክልቲኦም መድሓኒታት፥ ኣብ ብሄራዊ ኮሚሽን መርሃ ግብሪ ሕክምና ጥዕና እታ ሃገር ንኽፅምበሩ እውን ሓሳብ ኣቅሪቦም። ይኹን ደኣ እምበር ክልቲኦም መድሓኒታት ብዘይ መምርሒ ሕክምና ክውሰዱ ከምዘይግባእ ካብቶም ሰብ ሞያታት ጥዕና ሓደ ዝኾኑ ቼን ዚንግ ኣተሓሳሲቦም።
Health ,ሕማም ቫይረስ ኮሮና ኣብ ሃገረ ቻይና ጀሚሩ ናብ ካልኦት ክፋላት ዓለም እናተስፋፍሐ ይርከብ። ብምኽንያት እዙይ ውድብ ጥዕና ዓለም ቫይረስ ኮሮና ዓለም ለኸ ስግኣት ጥዕና ኢዩ ኢሉ ኣዊጁ ኣሎ። መንግስቲ ኢትዮጵያን ክልል ትግራይን እውን ሕማም ቫይረስ ኮሮና ንምክልኻል ምድላዋት ወጊኑ ዝርከብ ኮይኑ ቀንዲ መመሓለለፍትን መከላኸሊ ሜላን እቲ ቫይረስ ምፍላጥ ድማ ኣገዳሲ እዩ።
Health ,ኣብ ዩኒቨርስቲ መቐለ ሪፈራል ሆስፒታል ዓይደር ዝተጣየሸ ግልጋሎት ሓደ ማእኸል ጥቕዓት ንዝበፅሐን ደቂ ኣንስትዮን ህፃናትን ሎሚ መዓልቲ ብዕሊ ስርሑ ጀሚሩ። ሓላፊት ቢሮ ጉዳይ ደቂ ኣንስትዮ ትግራይ ዶር የትምወርቅ ገብረመስቀል ኣብቲ እዋን ከምዝበለኦ፥ እቲ ማእኸል በቢግዜኡ የጋጥሙ ንዘለዉ ብርክት ዝበሉ ጥቕዓታት ደቂ ኣንስትዮን ህፃናትን ግልጋሎት ምኽሪን መሐብሐቢን ክህብ ኢዩ። ጥቕዓት ደቂ ኣንስትዮን ህፃናትን ኩሉ ሕብረተሰብ ንከወግዞ ድማ መልእኽተን ኣሕሊፈን። ሓላፊ ቢሮ ሓለዋ ጥዕና ትግራይ ዶክተር ሓጎስ ጎደፋይ ብግደኦም፥ ኣብ ምክልኻል ጥቅዓት ዝበፅሐን ደቂ ኣንስትዩ ብዙሕ ኣይተሰርሐን ኢሎም።
Health ,ኣብ ኢትዮጵያ ብቫይረስ ኮረና ዝተጠርጠሩ ሰባት ብሙሉኦም ካብቲ ቫይረስ ናፃ ከምዝኾኑ ኢንስቲትዩት ጥዕና ሕብረተሰብ ኣፍሊጡ። እቲ ኢንስቲትዩት ኣብ ዘውፅኦ መግለፂ ከምዝሓበሮ፥ ኣብዚ ሐዚ እዋን ኣብ ኢትዮጵያ በቲ ቫይረስ ዝተትሓዘ ወይ ተጠርጢሩ ኣብ ማእኸል መዕቖቢ ብምቕማጥ ክትትል ዝግበረሉ ሰብ የለን። ኢንስቲትዩት ጥዕና ሕብረተሰብ ነቲ ቫይረስ ምርመራ ላብራቶሪ ኣብ ትካሉ ምክያድ ብምጅማሩ፥ ናሙና ደሞም ናብ ደቡብ ኣፍሪካ ክለኣኽ ዝነበረ ሰለስተ ሰባት ብምምርማር ናፃ ምዃኖም ከምዘረጋገፀ እውን ገሊፁ። ብተወሳኺ ናሙና ደሞም ናብ ደቡብ ኣፍሪካ ተላኢኹሎም ዝነበረ ሰለስተ ሰባት ውፅኢት ምርመረኦም ከምዝበፅሖ ብምግላፅ፥ ካብቲ ቫይረስ ናፃ ከምዝኾኑ ሓቢሩ።
Health ,ካብ ህንዲ ዝመፅኡ 14 ሰብ ሞያ ካብ ዝሓለፈ ዕለተ ሰኑይ ጀሚሮም ኣብ ኢትዮጵያ ናፃ ግልጋሎት ሕክምና ይህቡ ኣለዉ። ምክትል ግልጋሎት ሕክምና ኮሌጅ ሜዲካል ሚኒሊየም ሆስፒታል ቅዱስ ጳውሎስ ፕሮቮስት ዶክተር ሊያ ተፈራ፥ እቲ ሕክምና ኣብቲ ትካል ከምዝወሃብ ገሊፆም። ናፃ ግልጋሎት ሕክምና ካብ ዝህቡ ዘለዉ ሰብ ሞያታት እቶም ሸሞንተ ብዝተፈላለዩ መጥባሕቲታት ንብዙሕ ዓመታት ልምዲ ዘለዎም ከምዝኾኑ እውን ተገሊፁ። እቲ ዝወሃብ ሕክምና ብዋናነት፥ ምግቢ መተሓላለፍቲ ቱቦታት፣ ፀገም ሽንቲን ቱቦታት ሽንቲን፣ ሕማማት ማህፀን ኣብ ዝብሉ ትኹረት ዝገበረ ኢዩ ተባሂሉ።
Health ,ሕማም ቫይረስ ኮሮና ኣብ ሃገረ ቻይና ጀሚሩ ናብ ካልኦት ክፋላት ዓለም እናተስፋፍሐ ይርከብ። ብምኽንያት እዙይ ውድብ ጥዕና ዓለም ቫይረስ ኮሮና ዓለም ለኸ ስግኣት ጥዕና ኢዩ ኢሉ ኣዊጁ ኣሎ። ቀንዲ መመሓለለፍትን መከላኸሊ ሜላን እቲ ቫይረስ ምፍላጥ ድማ ኣገዳሲ እዩ። ብመሰረት እዚ ሕማም ቫይረስ ኮሮና ብዓይኒ ዘይርኣዩ ረቂቕ ታህዋስያን ዝመፅእ ዓሌት ቫይረስ እዩ። ቫይረስ ኮሮና ካብ ሰብ ናብ ሰብ ዝመሓላለፍ ኮይኑ ካብ እንስሳ ናብ ሰብ እውን ይመሓላለፍ እዩ። እዚ ማለት በዚ ቫይረስ ዝተጠቐዐ ሰብ እንትህንጥስ ብዘውፅኦም ነጠብጣብ ወይ እውን ብዝተፈላለዩ መንገዲ ዝወፅእ ፈሳሲ ንኽክእ  እንትህሉ እቲ ቫይረስ  ብዘለው ናይ ሰውነትና ቐዳዳ ኣፍንጫ ኣፍን ዓይንን ካልኦትን ኣቢሉ ዝመሓላለፍ ይኸውን።
Health ,ምልክት ሕማም ቫይረስ ኮረና ተራእይዎ ኢዩ” ብዝብል ተጠርጢሩ ኣብ መዕቖቢ ማእኸል ተፈሊዩ ዝነበረ ወልቀ ሰብ ካብቲ ሕማም ናፃ ከምዝኾነ ሚኒስቴር ጥዕና ፌዴሪኢ ኣፍሊጡ። እቲ ተጠርጣሪ ቅድሚ ሓሙሽተ መዓልታት ካብ ቻይና ቤጂንግ ናብ ኢትዮጵያ ዝመፅአ እነትኸውን፥ ምልክት ሕማም ቫይረስ ኮረና ተራእይዎ ኢዩ ብዝብል ተጠርጢሩ ትማሊ ኣብ መዕቖቢ ማእኸል ከምዝኣተወ እቲ ሚኒስቴር ገሊፁ። ስለዝኾነ ናሙና ደም ብምውሳድ ኣብ ላብራቶሪ ኢንቲትዩት ጥዕና ሕብረተሰብ ኢትዮጵያ ምርመራ ከምዝተገበረ ተሓቢሩ። ብመሰረት ውፅኢት ምርመራ ላብራቶሪ ድማ፥ እቲ ውልቀ ሰብ ካብ’ቲ ሕማም ናፃ ምዃኑ ከምዝተረጋገፀ እቲ ሚኒስቴር ኣፍሊጡ።
Health ,ቫይረስ ኮሮና ዝተረኸበለን ሃገራት ኣፍሪካ ቁፅረን ካብ ሰለስተ ናብ ሽዱሽተ ክብ ከምዝበለ ተገሊፁ። ኣቐዲሙ እቲ ቫይረስ ዝተረኸበለን ናይጄሪያ፣ ግብፂን ኣልጄሪያን እንትኾና፥ ኣብዚ ሐዚ እዋን ድማ ሞሮኮ፣ ቱኒዚያን ሴኔጋልን ብቫይረስ ኮሮና ዝተለኸፉ ሕሙማት ከምዘለውዎን ምርግጋፁ ቢቢሲ ፀብፂቡ። ኣብ ሞሮኮ ካብ ጣሊያን ዝመፅአ ሓደ ዜጋ በቲ ቫይረስ ከምዝተለኸፈ መንግስቲ እታ ሃገር ምግላፁ ይዝከር። እቲ ዜጋ ኣብ ከተማ ካዛብላንካ ሕክምንኡ ይከታተል ከምዘሎ ድማ ተገሊፁ። ኣብ ቱኒዚያ እውን፥ ወዲ 40 ዓመት ዜጋ እታ ሃገር ካብ ጣሊያን እቲ ቫይረስ ሒዙ ናብ ሃገሩ ከምዝኣተወ ሚኒስቴር ጥዕና ቱኒዚያ ኣፍሊጡ ኣሎ።
Health ,ብምትሕብባር ዋና ቤት ፅሕፈት ማሕበር ልምዓት ትግራይ፣ ዓለምለኸ ሮታሪ (ቤልጅየም) ግዝኣት ምዕራብ ቭላንድረን ዝተሃንፀ ክፍሊ መጥባሕቲ ሎሚ መዓልቲ ብድሙቕ ፅንብል ተመሪቑ። እቲ ከፍሊ መጥባሕቲ 18 ሓምለ 2010 ዓ.ም ኢዩ ሰረት እምነ ኩርናዕ ተነቢሩሉ። እቲ ንህንፀት 3 ሚሊየንን 386 ሺሕን 349 ብር ንናዉቲ ድማ 4 ሚልየን ብር ወፃኢ ዝተገበረሉ ክፍሊ መጥባሕቲ ጣብያ ጥዕና ዕዳጋ ሓሙስ፥ ብነበር ሓላፊ ዓለምለኸ ሮታሪ ጨንፈር ዲ 1620 ጆሃን ዲ ሊዮው ዝተመርሐ 10 ኣባላት ዝሓዘ ጉጅለ ዓለምለኸ ሮታሪ (ቤልጂየም) ግዝኣት ቭላንዴሬን፣ ምክትል ፈፃሚ ዳይሬክተር ማሕበር ልምዓት ትግራይ ኣይተ ተስፋይ ገብረእግዚኣብሄርን ነበርቲ ዕዳጋ ሓሙስን ከባቢኣን ኣብ ዝተረኸብሉ እዩ ተመሪቑ።
Health ,ካብ ቻይና ወፃእ ዘለዋ ሃገራት ብለበዳ ሕማም ቫይረስ ኮሮና ዝተለኸፉ ሰባት ቁፅሪ ልዕሊ 20 ሺሕ ምብፅሑ ተገሊፁ። ኣብ ሃገረ ቻይና ከተማ ዉሃን ዝተወለዐ ለበዳ ሕማም ቫይረስ ኮሮና (ኮቪድ-19)፥ ኣብዚ ሕዚ እዋን ናብ 100 ዝበፅሓ ሃገራት ምልባዱ እናተገለፀ ይርከብ። ክሳብ ሕዚ ብብርኪ ዓለም ልዕሊ 3 ሺሕን 735 ዝኾኑ ሰባት ህይወት ዝሓለፈ እንትኸውን፥ 101 ሺሕን 927 ዝኾኑ ሰባት ድማ በቲ ቫይረስ ተለኺፎም ኢዮም። ካብ ቻይና ወፃእ ኣብ ዝርከባ ሃገራት ዝነብሩ 21 ሺሕን 114 ዜጋታት ድማ በቲ ቫይረስ ከምዝተለኸፉ ተገሊፁ። እቲ ቫይረስ ኣብ ኣፍሪካ ኣብ  ሃገራት ግብፂ፣ ኣልጀሪያ፣ ደቡብ ኣፍሪካ፣ ሞሮኮ፣ ካሜሮን፣ ቱኒዝያ፣ ቶጎን ናይጀሪያን ከምዝተርኣየ ይፍለጥ።
Health ,መሸፈኒ ገፅ ሕማም ኮቪድ-19 ኣብ ምክልኻል ዘለዎ ግደ ዝምልከት ዘሎ ሓበሬታ ድሩት ኢዩ። ሰብ ሞያ ጥዕና ከም ዝብሉዎ ቀንዲ መከላኸሊ እዚ ለበዳ ውልቃዊ ፅሬት ምሕላው ብፍላይ ኢድካ ብፅሩይ ማይን ሳሙናን ምሕፃብ ከምዝግባእ ኢዩ። ኢድና ኣፍና፣ ኣፍንጫናን ዓይንናን ቅድሚ ምትንካፍና ብግቡእ ክንሕፀብ ክዝግባእ ይምዕዱ። እቲ ቫይረስ ማዕፆ ብምትንካፍ ክመሓላለፍ ይክእል ኢዩ፤ ንኽንደይ ዝኣክል ግዜ ኣብ ኢድና ይጸንሕ? እቲ ቫይረስ ዘለዎ ሰብ፥ ኣብ ኢዱ ኣሀንጢሱ ወይ ስዒሉ ናይ ማዕፆ መትሐዚን ካልኦት ነገራትን እንተተንኪፉ እቲ ቫይረስ ናብቲ ዝተንከፎ ናውቲ ክሓልፍ ይኽእል።
Health ,ኤጀንሲ ኣቕርቦት መድሓኒት ኢትዮጵያ ብቫይረስኮሮና ንዝሓመሙ ሰባት ግልጋሎት ምትንፋስ ዝሕግዝ ሲሊንደራት ኦክስጅን ናብ መላእ ሃገር ይከፋፈል ከምዘሎ ተገሊፁ። እቲ መሳርሒ 3 ሺሕን 322 በዝሒ ዘለዎ እንትኸውን፥ ናብ 31 ዝተመረፃ ሆስፒታላት፣ ትሽዓተ ቢሮታት ጥዕናን ክልተ ምምሕዳራት ከተማን ይከፋፈል ከምዘሎ ተገሊፁ። ሓሙሽተ ዓይነት ሲሊንደራት ኦክስጅን እንትኸውን፥ እቲ ሓደ ንግልጋሎት ኣምቡላንስ ዝተረፉ ድማ ብምኽኒያይ ኮቪድ 19 ደቂሶም ንዝሕከሙ ከምዝውዕት ተሓቢሩ። ሲሊንደራት ኦክስጅን ሓደ ሰብ እኹል ኦክሲጅን ናብ ሰብነቱ ንክኣቱ ዝሕግዝ ኢዩ ተባሂሉ።
Health ,ሕማም ኣስሚ ዘለዎም ሰባት ንርእሶም ካብ ኮቪድ-19 ክከላኸሉ ከምዝግባእ ሚስቴር ጥዕና ኣፍሊጡ። ኣብ ሚኒስቴር ጥዕና ዳይሬክተር ምክልኻልን ምቁፅፃርን ሕማማት ወይዘሮ ሕይወት ሰለሞን፥ ብብርኪ ዓለም ንመበል 22 እዋን ብብርኪ ሃገር ድማ ን8ይ ግዘ ዝተኸበረ ዓለም ለኸ መዓልቲ ኣስሚ ምኽንያት ብምግባር መልእኽቲ ኣመሓላሊፈን። ቫይረስ ኮሮና ሕማም ኣስሚ  ከበኣእስ ስለዝኽእል ሕማም ኣስሚ ዘለዎም ሰባት በቲ ቫይረስ ከይተሓዚ ኣድላዪ ዘበለ ናይ ምክልኻል ስጉምቲ ክወስዱ ከምዝግባእ ኣብቲ ዘመሓላለፈኦ መልእኽቲ ኣገንዚበን። እተን ዳይሬክተር፥ ብጣዕሚ ኣገዳሲ እንተዘይኮይኑ ካብ ገዝኦም ክወፅኡ ከምዘይግባእ ገሊፀን። ዋና ፀሓፊት ቶራሲክ ሶሳይቲ ኢትዮጵያ ዶክተር ራሄል ኣርጋው ብግደአን፥ ሕማም ኣስሚ ዘለዎም ሰባት እቲ ሕማም ከበኣእሱ ካብ ዝኸእሉ ነገራት ክርሕቑ ከምዘለዎም ኣተሓሳሲበን።
Health ,ቫይረስኮሮና ንምክልኻል ሓገዝ ንዝገብሩ ሰብ ሞያ ጥዕናን ካልኦት ሰብ ሞያን ሽፋን መድሕን ህይወት ንምሃብ ዘኽእል ሰነድ ስምምዕነት ተፈሪሙ። ኣብቲ ሰነድ ስምምዕነት ሚኒስትር ጥዕና ዶክተር ሊያ ታደሰን ዋና ኣፈፃሚ ስራሕ ትካል መድሕን ኢትዮጵያ ኣይተ ነፃነት ለሜሳን ክታሞም ኣምቢረሙሉ። ብመሰረት እቲ ስምምዕነት ኣብ ትካላት ጥዕና ዝሰርሑ ሰብ ሞያ ጥዕናን ካልኦት ሰብ ሞያን ሽፋን መድሕን ህይወትን ሓደጋን ክግበረሎም ኢዩ። ነዚ እውን ኣብ ፈሊኻ መፅንሒ፣ ኳራንቲን፣ ማእኸል ምርመራ ላቦራቶሪ፣ ጉጅለ ህፁፅ ሓገዝ፣ ሃንደበታዊን ካልኦት ክፍሊን ንዝሰርሑ ሰብ ሞያታት ዘካተተ ኢዩ ተባሂሉ። ብተወሳኺ እውን ኣብ ፅርየት ዝተዋፈሩ/ራ፣ ገናሕቲ ኣንቡላንስን ካልኦት “ፊት ንፊት” ዝሰርሑ ሰብ ሞያን በቲ መድሕን ህይወት ተረባሕቲ ከምዝኾኑ ካብ ሚኒስቴር ጥዕና ዝረኸብናዮ ሓበሬታ የረድእ።
Health ,ደቂ ሰባት ኣብ ጻዕረ ሞት እንከለው ብቅጽበት ሕሉፍ ህይወቶም ቅጅል ክብሎም ከም ዝኽእል ዘመላኽት መረዳእታ ከም ዝረኸበ ኣብ ሳይንቲፊክ ‘‘ኣክሲደንት’’ ዝወጽአ ሓበሬታ ኣረዲኡ። እቲ ነገር ከምዚ እዩ፤ ሓደ ጉጅለ ተመራመርቲ ናይ ሓደ ዘውድቕ ሕማም ዘለዎ ወዲ 87 ዓመት ሰብኣይ ሞገደ-ኣእምሮ (ብረይንዌቭ) ይምዝግብ ነበረ፡፡ ኣብ ሞንጎ እቲ መጽናዕቲ እቲ ተሓካሚ ሃንደበታዊ ሕማም ልቢ የጋጥሞ እሞ፡ እቲ መጽናዕቲ ከይተሓሰበ ኣብ ምሟት ናይ ዘሎ ሓንጎል 'ብረይንዌቭስ' ይምዝግብ፡፡ እዚ ኣጋጣሚ እቲ ሰብኣይ ቅድምን ድሕርን ምሟቱ ኣብ ዝነበሩ 30 ካልኢታት ኣዋድዳ ሞገደ-ኣእምሮኡ (ፓተርንስ ኦፍ ብረይንዌቭስ)፡ ኣብ ሕልሚ ወይ ትዝታ ምስ ዘሎ ኣዋድዳ ሓደ ዓይነት ኮይኑ፡፡
Health ,ሰብ ሞያ ጥዕና፡ ኣብ ናይጄሪያ ካብ ዝርከባ ሓደሽቲ ኣዴታት ኣስታት ፍርቂ፣ ካብ ሓሙሽተ እተን ክልተ ኣዴታት ሞሮኮ ከምኡ’ውን ልዕሊ ሕምሺት ደቡብ ኣፍሪቃውያን ኣዴታት ንደቀን ፎርሙላ ጸባ [ሰብ ዝሰርሖ ጸባ] ክህበኦም ከም ዝገበሩ ተገሊጹ። እዚ ውድብ ጥዕና ዓለምን ፈንድ ህጻናት ዩኒሴፍን ብሓባር ዘካየዱዎ መጽናዕቲ ብሰንኪ እዞም ምህርታት ጥዕና ህጻናት ይጉዳእ ከም ዘሎ ይሕብር። ዳይሬክተር ውድብ ጥዕና ዓለም ዶክተር ቴድሮስ ኣድሓኖም’ውን “እቲ ጸብጻብ ብግልጺ ከም ዘርእዮ መሸጣ ጸባ ፎርሙላ ቕቡልነት ብዘይብሉ መልክዑ ተስፋሕፊሑ ብብዝሕን ብዘጋግን መገዲ ይሽየጥ ኣሎ” ክብል ነቒፉ። ሰብ ሞያ ጥዕና ናይጄሪያን ሞሮኮን ኣብ ህዝባውን ናይ ውልቂ ትካላት ጥዕናን ብግልጺ ምስ ኩባኒያታት ጸባ ፎርሙላ ህጻናት ክርኣዩ ልሙድ እዩ።
Health ,ኣሕምልቲ ምምጋብ ንጥዕና ጽቡቕ ክኸውን ይኽእል እዩ፤ እንተኾነ ኣብዚሕካ ምምጋብ ሓደጋታት ሕማም ልብን ስትሮክን ናይ ምክልኻል ተኽእሎ ከም ዘይብሉ ኣብ ዓዲ ኢንግሊዝ ዝተኻየደ ዓብዪ መጽናዕቲ ሓቢሩ። ተመራመርቲ ከም ዝሕብርዎ ካልኦት እንበልዖም ነገራት፣ እንበልዖ መጠን፣ ኣካላዊ ምንቅስቓስን ኣበይን ከመይን ከምእንነብርን ዝያዳ ወሰንቲ እዮም፡፡ ብሓፈሻ ተመጣጣኒ መግቢ ምምጋብ ንመንሽሮን ዝተፈላለዩ ሕማማትን ዘለና ተቓላዕነት ይቕንሶ እዩ ኢሎም፡፡ ሃገራዊ ኣገልግሎት ጥዕና ዓዲ ኢንግሊዝ ሓዊሱ ኣማኸርቲ ጥዕና ድማ ኣብ መዓልቲ ብውሑድ ሓሙሽተ ምቃል ፍራፍረ ክንበልዕ ከም ዘለና ይመኽሩ፡፡
Health ,ኣብ ዝተፈላለየ ኩርናዓት ዓለም ዝርከቡ ኤርትራውያን ናይ ደም ካንሰር ዝሓመመ ዮናስ ጸጋይ ዝተባህለ ኣቦ ሽዱሽተ ቖልዑ ኣቦ፡ ኣብ ውሽጢ 24 ሰዓታት ንመሐከሚኡ ዝኸውን ልዕሊ ፍርቂ ሚልዮን ዶላር ገንዘብ ብምውጽኦም ብሰናይ ተግባሮም ኣብ ሚድያታትን ማሕበራዊ መራኸቢታትን ተመስጊኖም። ዮናስ እውን ነቲ ዝተገብረሉ ሓገዝን ኣብ ወጻኢ ንኽሕከም ብዝረኸቦ ዕድልን ብልቢ ብምምስጋን ኣብ ከተማ ኢስታንቡል ኣትዩስ ሕክምናዊ ክንክን ከም ዝተጀመረሉ ኣብ ማሕበራዊ መራኸቢታት ብቪድዮ ገሊጹ'ሎ። እቲ ንዮናስ ዝተገብረሉ ሰናይ ነገር ቅቡል ኮይኑ ካልኦት ብዙሓት ሰባት ብሰንኪ ድኽመት ሕክምናን ስእነት መድሃኒትን ክኢላታትን ንወጻኢ ከይዶም ክሕከሙ ገንዘባዊ ዓቕሚ ዘይብሎምን ካብ ካንሰር ጀሚርካ ካብ ዝተፈላለዩ ሕማማት ከም ዝሳቐዩ ምንጭታት ቢቢሲ ካብ ኤርትራ ይሕብሩ።
Health ,መብዛሕትኡ ሰብ ዝኾነ ዓይነት ናይ ጣዕሳ ስምዒት ክስምዖ ኣይደልን፤ ግን ድማ ንርእስና ንክነዕቢ ዝጠቕም ስምዒት እዩ። እዚ ዝስዕብ ዛንታ፡ ኣብ ሓደ ጽቡቕ ናይ ፍቕሪ ፊልም እትሰምዑዎ ዘለኹም ክመስለኹም ይኽእል። ብ1981 [ኣቆጻጽራ ኤውሮጳ] ሓደ ብሩስ ዝተባህለ ኣመሪካዊ ብሰሜን ፈረንሳ ናብ ቤልጅም ብባቡር ይጉዓዝ ነበረ። ሳንድራ ዝተባህለት ኣዝያ ጽብቕቲ ጓል ኣንስተይቲ ክኣ ኣብ ጎኑ ከፍ ኢላ ነይራ። ኣብቲ ንሳ እትወርደሉ ቦታ ምስ በጽሑ -ኣብ ቤልጅም ዝርከብ መደብር ባቡር- ተሰዓዒሞም፤ ብሩስ እኳ ብሱሩ’ውን ካብታ ባቡር ምስኣ ክወርድን ህይወት ናበይ ከም እትመርሖ ክርእን እዩ ሓሲቡ ነይሩ።
Health ,"ካፌይን ኣብ ዓለም ዝተፈልጠ መድሃኒት'ዩ። ሰባት ነዚ ተፈጥሮኣዊ ምንጪ ካፌይን ዝኾነ ቡን ንዘመናት ክሰትይዎ ጸኒሖም ኣለው። ይኹን'ምበር ጎናዊ ሳዕቤኑ ጠሚቱ ሕውስውስ ዝበሉ ሓሳበት ክቐርቡ ጸኒሖም። ""ብልሙድ ቡን ሕማቕ ተገይሩ'ዩ ዝውሰድ ነይሩ"" ይብል ክኢላ ሜታቦሊዝም ዓለምለኸ ኤጀንሲ መጽናዕቲ መንሽሮ [IARC ] ማርክ ጉንተር። ""ካብ 1980ታት ክሳብ 1990ታት ዝተኻየዱ መጽናዕታት: ቡን ዝሰትዩ ሰባት ንሕማም መትነ-ልባዊ [ካርዲዮቫስኩላር] ተቓላዕቲ'ዮም ዝብል ድምዳመ ነይሩ፤ ካብ ሽዑ ንድሓር ግን ተቐይሩ'ዩ"" ኢሉ።"
Health ,ኣብዚ እዋን ናይ ሕቘ ጸገማት ኣጋጢምዎም ናብ ትካላት ጥዕና ናይ ዝውሕዙ መንእሰያት ቁጽሪ ተበራኺቱ ኣሎ። ብፍላይ ኣብ ምዕባይ ኣብ ዝርከባ ሃገራት ብዝሒ ንቃንዛ ሕቘ ዝቃልዑ መንእሰያት እናወሰኸ ምምጽኡ መጽናዕትታት የመላኽቱ። ንምዃኑ ናይዚ ጠንቂ እንታይ እዩ? መፍትሒኡ 'ኸ? ካልኣይ ክፋል እነሆ። ብዙሓት መንእሰያት ካብ ካልእ እዋን ብዝተፈለየ ኩነታት ኣብ ዝተፈላለዩ ዓውዲታት ምውፋሮም ከም ሓደ ምኽንያት ከም ዝውሰድ ዋና ኣካያድን ሜዲካል ዳይሬተክርን ፖራጎን ናይ ፊዝዮተራፒን ስፖርትን ህክምና ስፔሻሊቲ ፍሉይ ክሊኒካት ዝኾነ ዶክተር ቴዎድሮስ ወልደገብርኤል ይገልጽ። መንእሰያት ንነዊሕ እዋን ደው፣ ኮፍ ክብሉ ወይ ድንን ኢሎም ጠጠው ክብሉ ከምኡ ድማ ከቢድ ነገር ምልዓልን ምሽካምን ዝሓቱ ስራሕቲ ይሰርሑ እዮም።
Health ,ኣብዚ እዋን ናይ ሕቘ ጸገማት ኣጋጢምዎም ናብ ትካላት ጥዕና ናይ ዝውሕዙ መንእሰያት ቁጽሪ ተበራኺቱ ኣሎ። ብፍላይ ኣብ ምዕባይ ኣብ ዝርከባ ሃገራት ብዝሒ ንቃንዛ ሕቘ ዝቃልዑ መንእሰያት እናወሰኸ ምምጽኡ መጽናዕትታት የመላኽቱ። ንምዃኑ ናይዚ ጠንቂ እንታይ እዩ? መፍትሒኡ 'ኸ? ኣብዚ ጉዳይ ምስ ዋና ኣካያድን ሜዲካል ዳይሬተክርን ፖራጎን ናይ ፊዝዮተራፒን ስፖርትን ህክምና ስፔሻሊቲ ፍሉይ ክሊኒካት ዝኾነ ዶክተር ቴዎድሮስ ወልደገብርኤል ጻንሖት ጌርና ኣሎና። ዶክተር ቴዎድሮስ ሰለስቲኡ ዲግሪታቱ ኣብ ኣሜሪካ ዝሰርሐን ብፊዝዮተራፒ ብፍላይ ብሕክምና ስፖርትን ሕክምና ኣዕጽምትን ጭዋዳታትን ዶክትሬት ኣለዎ። ብሞይኡ ኣብ ኣሜሪካ ን10 ዓመታት ድሕሪ ምስራሕ ንዝሓለፈ 12 ዓመታት ኣብ ኢትዮጵያ ኣብ ምግልጋል ይርከብ።
Health ,ኣመሪካዊት ተሓካሚት ኣብ ዓለም ካብ ኤችኣይቪ ናጻ ዝኾነት ሳልሰይቲ ሰብ፤ ካብ ደቂ ኣንስትዮ ድማ ፈላመይቲ ኮይና። እዛ ውልቀሰብ ሉኪሚያ ንዝተባህለ ሕማም መንሽሮ ንምሕካም ካብ ሓደ ነቲ ኤይድስ ዘስዕብ ቫይረስ ናይ ምክልኻል ተፈጥሮኣዊ ዓቕሚ ካብ ዝነበሮ ሰብ ናይ 'ስተም ሴል' (ዋህዮ) ምስግጋር ምስ ተገበረላ እያ ካብ ኤችኣይቪ ድሒና። እታ ውልቀሰብ ካብቲ ቫይረስ ናጻ ካብ እትኸውን ሕጂ 14 ኣዋርሕ ተቖጺሮም ኣለው። ክኢላታት ግና እቲ ደም ዕትብቲ ዝሓወሰ ኣገባብ ምስግጋር ሓደገኛን ንብዙሓት ሕሙማት ኤችኣይቪ ምቹእ ከምዘይኮነን ይገልጹ።
Health ,ኣብ ዙርያ ልዕሊ 30 ጠራሙዝ ነቢት (ዋይን) ድሕሪ ዝተገብረ መጽናዕቲ፡ መዓልታዊ ዓቐን ሽኮር ሰብነትና ንምምጥጣን ክልተ ብርጭቆ ነቢት ጥራይ እኹል ከም ዝኾነ ሓደ መጽናዕቲ ኣነጺሩ። ኣልኮል ሄልዝ ኣላያንስ ብሪጣኒያ: ገሊኦም ናይ ነቢት ጠራሙዝ ክሳብ 59 ግራም ሽኮር ከም ዘለዎም ይገልጽ። ኣብ ቀይሕ፣ ጻዕዳ፣ ሮዛ፣ ናይ ኣትክልትን ስፓርክሊንን ነቢታት ኣብ ቤተ ፈተነ ምጽራይ ክግበረሎም እንከሎ ኩሎም ናይ ኒዩትርሽን ሓበሬታ ከም ዘይብሎም ተራእዩ።
Health ,ካብ መድሃኒትን ምስ መድሃኒት ዝዛመዱ ፍርያትን ዝወጽኡ ተረፈ ምህርታት ኣብ ዓለምና ንዝርከቡ ሩባታት ይብክሉዎም ከም ዘለውን ስግኣት ከባብያውን ዓለማውን ጥዕና ከም ዝኾኑን ተገሊጹ። እዚ መድሃኒታት ፓራሴታሞል፣ ኒኮቲን፣ ካፌን፣ ዘውድቕ ሕማምን ሕማም ሽኮርን ትኹረት ገይሩ ዝተኻየደ መጽናዕቲ ኣብ ዓለም ዘስግእ ጸገም ምህላው ኣመልኪቱ። ኣብ ኢትዮጵያ፣ ፓኪስታንን ቦሊቪያን ዝርከቡ ሩባታት ብዝለዓለ ደረጃ ከም ዝተበከሉ ክግለጽ እንከሎ ከም ኣይስላንድ፣ ኖርወይን ጫካ ኣማዞንን ድማ ካብቶም ጽሩያት ዝተባህሉ'ዮም። ሳዕቤን ካብቶም ካብ ዝተፈላለዩ ኢንዳስትሪታት መፍረ መድሃኒት ዝወጽኡ ንጥረ ነገራት ኣብ ሩባታት ግና ክሳብ ሕጂ ኣይተፈለጠን። እንተኾነ ልዕሊ ኹሉ: እቲ ቀዲሙ ዝወጽእ በካሊ ንጥረ ነገር ኣብ ውሽጢ እቶም ሩባታት ኣብ ዝርከቡ ዓሳታት ዘሕድሮ ጸቕጢ ልዑል ምዃኑ ይእመን።
Health ,ንሰባት ከመይ ጌሮም ካብ ጾታዊ ርክብ ዕጋበት ከምዝረኽቡ ምምሃር: መልእኽታት ውሑስ ጾታዊ ርክብ ኣብ ምስራጽ ክሕግዝ ከምዝኽእል ተመራመርቲ ውድብ ጥዕና ዓለም ሓቢሮም። ነዚ መገዲ ምጥቃም ከኣ፡ ኣብ ምምሕያሽ ኣገባብ ኣጠቓቕማ ኮንዶም፡ ካብቶም ኣብ ሳዕቤናት ዘይውሑስ ጾታዊ ርክብ ዘተኩሩ ኣገባባት ዝበለጸ ውጽኢት ከምዘለዎም እቲ ኣብ ፖልስ ዋን ጆርናል ዝተሓትመ ውጽኢት መጽናዕቲ ናይዞም ሰብ ሞያ የመልክት። ኣብ ክንዲ ምፍራሕ: ክትሕጎሰሉ ምኽኣል: ጥዕና ዘለዎ መተባብዒ ምዃኑ ይሕብሩ። ስለ ዝኾነ ድማ ጾታዊ ርክብ፡ ኣብ ተመሳሳሊ እዋን ውሑስን ዕግበት እትረኽበሉን ክኸውን ከም ዝኽእል ገሊጾም።
Health ,ሰብ መዚ ኒው ዚላንድ ኣብ ኣፍ ደገ ፓርላማ ሰልፊ ተቓውሞ የካይዱ ንዘለዉ ሰልፈኛታት ንምብታን ጥዑማት ደርፊታት ባሪ ማኒሎው ከድርፉ ቐንዮም፡፡ እቶም ሰብ መዚ ደርፊታት እቲ ኣመሪካዊ ምስ ፍሉጥ ዳንሲ ስፔን ማካሪና በቢ 15 ደቒቕ የደርፍዎ ነይሮም፡፡ እቶም ኣገዳድነት ክታበት ኮቪድ- 19 ንምቅዋም ዝወጽኡ ሰልፈኛታት ብግዲኦም ብከም ናይ ትዊስትድ ሲስተር ዝበሉ ደርፊታት ምላሽ ሂቦም፡፡ እቲ ተቓውሞ ድሕሪ እተን ብሰሉስ ናብ ፓርላማ እታ ሃገር ዝኸዳ መካይን እዩ ተጀሚሩ፡፡
Health ,ልዕሊ 50 ሚኢታዊት ደቂ ኣንስትዮ፡ ሰብኣይ ዘይደልያ፣ ደቀን በይነን ንምዕባይ ዝወሰናን ናይ ዘርኢ ፍረ ካብ ለገስቲ ደቂ ተባዕትዮ ዝወስዳን ከም ዝኾና ክሪዮስ ኢንተርናሽናል ዝተባህለ ዝዓበየ ባንኪ ዘርኢ ፍረ ዓለምና ዘውጽኦ መረዳእታ የመልክት። እዚ ትካል ንልዕሊ 100 ሃገራት ዓለም ናይ ዘርኢ ፍረን እንቋቑሖን ዘቕርብ ኮይኑ ኣብ ዝሓለፉ ሸውዓተ ዓመታት ቑጽሪ ደቀን ንበይነን ዘዕብያ ደቂ ኣንስትዮ ከም ዝወሰኸ ይሕብር። እዚ ቑጽሪ ኣብ 2020፡ 54 ሚኢታዊት በጺሑ እዩ። ብደረጃ ዓለም ልዕሊ 100 ሚሊዮን ብሕታውያን [ደቀን በይነን ንምዕባይ ዝመረጻ] ኣዴታት ክህልዋ እንከለዋ እዚአን ደቀን በይነን ዘዕብያ ከም ዝኾና ካብ ቤት ጽሕፈት ደቂ ኣንስትዮ ውድብ ሕቡራት ሃገራት ዝተረኽበ ሓበሬታ የረድእ። ካብዚአን ክንደይ ዝኣኽላ እየን ብፍቓደን ደቀን በይነን ከዕብያ ወሲነን ዝብል ንጹር ሓበሬታ እኳ እንተዘይሃለወ በይነን ቖልዓ ንምዕባይ ዝውስና ደቂ ኣንስትዮ ማሕበራዊ፣ ባህላዊ ኢሉ’ውን ናይ ሕጊ ጸገማትን ጸቕጥን ይበጽሐን እዩ።
Health ,ውድብ ጥዕና ዓለም ናብ ትግራይ መድሃኒትን መሳርሒታት ሕክምናን ብነፈርቲ ከብጽሕ ከምዝጀመረ ገሊጹ። ሎሚ ዓርቢ ኣብ ዝገበሮ ክልተ በረራታት፡ 10 ሜትሪክ ቶን ዝግመት ኣፋውስ ዝርከቦ ቀረባት ሕክምና ናብ ከተማ መቐለ ከምዘብጸሐ ሓቢሩ። ኣብ ዝቕጽሉ መዓልታት ኣብ ዘካይዶ በረራታት'ውን ተወሳኺ ልዕሊ 23 ሜትሪክ ቶን ሕክምናዊ ቀረባት ከብጽሕ ምዃኑ ጠቒሱ። ኣብዚ ቀረባ እዋን፡ እቲ ውድብ ናብ ትግራይ ቀረባት ከየእቱ ከምዝተኸልከለ ገሊጹ ምንባሩ ይዝከር።
Health ,መብዛሕትኡ ግዜ ኣብ እዋን ኲናት ደቂ ኣንስትዮ ግዳያት ጾታዊ ዓመጽን ኣደዳ ሞትን ከምዝኾና ብተደጋጋሚ ክግለጽ ጸኒሑ'ዩ። እቲ ብ4 ሕዳር 2020 ዓ.ም [ኣቆጻጽራ ኤውሮጳ] ኣብ ትግራይ ኣብ ሞንጎ ሰራዊት ምክልኻል ሃገርን ሓይልታት ትግራይን ዝተወልዐ ጎንጺ፡ ኣብ ሰሜን ኢትዮጵያ ዝኸፍአ ሰብኣዊ ቅልውላው ኣስዒቡ'ዩ። ኣብዚ ካብ ዝሓለፈ ዓመት ወርሒ ሰነ ጀሚሩ ናብ ጎረባብቲ ክልላት ዓፋርን ኣምሓራን ዝልሓመን ንልዕሊ 15 ኣዋርሕ ዝቐጸለን ኲናት ድማ ኣሽሓት ክቕተሉ እንከለው ኣማኢት ኣሽሓት ኣብ ኩነታት ዓጸቦ ይርከቡ። ብተወሳኺ ኣብቲ ውግእ፡ ገበን ኣንጻር ኲናትን ኣንጻር ሰብኣውነትን ክብሃሉ ዝኽእሉ ግህሰት ሰብኣዊ መሰላት ክፍጸሙ እንከለው፡ ኣብ ልዕሊ ብርክት ዝበላ ደቂ ኣንስትዮን ህጻናትን ዘስካሕክሕ ጾታዊ ዓመጻት ከም ዝተፈጸሙ ጸብጻባት ተሓለቕቲ ሰብኣዊ መሰላት የመልክቱ።
Health ,ብርክት ዝበላ ሃገራት፡ ዝርግሐ ኮሮናቫይረስ ንምቁጽጻር ብዝብል ካብ ዘውጽእኦ ወይ ዝትግብርኦም መምርሒታት ሓደ ሰብ ክታበት ኮሮናቫይረስ ከም ዝወሰደ ዘረጋግጽ ሰርተፊኬት ክታበት [መረዳእታ] ክህልዎ ይግባእ ዝብል ይርከቦ። በዚ ምኽንያት መንግስታት ዜጋታቶም እቲ ክታበት ክወስዱ ዘተባብዑ መገዲታት ክጥቀሙን ከገድዱን ይረኣዩ ኣለው። ኣብ ኣፍሪቃ፡ እታ እንኮ ንህዝባ ክታበት ኮሮናቫይረስ ምሃብ ዘይጀመረት ሃገር ኤርትራ ምዃና ካብ ማእከል ምቁጽጻር ሕማማት ኣፍሪቃ [ሲዲሲ] ዝተረኽበ መረዳእታ የመልክት። ኣብዚ እዋን፡ ብዙሓት ሃገራት ዘይተኸተበ ሰብ ናብ ሃገረን ከይኣቱ ዝኽልክል ሕግታት የተኣታትዋ ስለ ዘለዋ ከኣ ኤርትራውያን ክገሹለን ዝኽእሉ ሃገራት ካብ መዓልቲ ናብ መዓልቲ እናውሓዳ ይኸዳ ኣለዋ።
Health ,ልዑል ጸቕጢ ደም ዘለዎም ሰባት፡ ብትእዛዝ ሓኪም ብተኸታታሊ መዐገሲ ከኒና [ፓሪስታሞል] ዝወስዱ ሰባት ንወቕዒ ልብን ስትሮክን ናይ ምቅላዕ ተኽእሎኦም ልዑል ምዃኑ ሓደ መጽናእቲ ሓቢሩ። ክኢላታት ዩኒቨርሲቲ ኢዲንብራ ከም ዝበሉዎ ሓካይም ንተሓከምቶም ንብዙሕ ኣዋርሕ ዝውሰድ ከኒና ክእዝዙ እንከለው ጥቕሙን ጉድኣቱን ኣብ ግምት ከእትው ኣለዎም። ፓሪስታሞል፡ ንሕማም ርእስ፡ ረስንን ጸረ ቓንዛን ምውሳድ ውሑስ ምዃኑ ግን ኣስሚሮምሉ። ካልኦት ክኢላታት ድማ እዚ ኣብ ብርክት ዝበሉ ሰባት ተጸኒዑ ውጽኢቱ ክረጋገጽ ኣለዎ ይብሉ። ፓሪስታሞል ኣብ መላእ ዓለም ዝፍለጥ ቓንዛ ንምዕጋስ ዝውሰድ መድሃኒት ኮይኑ፡ ሓሓሊፉ ጽኑዕ ሕማም ንዘስዕቡ ሕማማት ክውሰድ'ውን ይምከር።
Health ,ብሰንኪ ዘይንቡር ሕማም መንሽሮ ደም፡ ኩነታት ጥዕንኡን መነባብሮ ስድራቤቱን ኣብ ሕማቕ ዝወደቐ ዮናስ ጸጋይ ዝተባህለ ኤርትራዊ በቲ ዝተገብረሉ ገንዘባዊ ሓገዝ ካብ ኤርትራ ክወጽእ ከም ዝኸኣለ ጸብጻባት ሓቢሮም። ብመሰረት ዝወጽእ ዘሎ ሓበሬታ፡ እቲ ሕማሙ ኣብ ውሽጢ ኤርትራ ክሕከም ከም ዘይክእል ዝተነግሮ ዮናስ፡ ኣብዚ እዋን'ዚ ኣብ ሃገረ ቱርኪ በጺሑ'ሎ። እቲ ኣቦ 6 ቆልዑ፡ ኣብ ሓደ 'ሄንፓስ ኢንተርቴመንት' (HENPAS ENTERTAINMENT) ዝተባህለ ናይ ዩቱብ ቻነል ቀሪቡ ብዛዕባ ኩነታቱ ድሕሪ ምዝራቡ፡ ገለ ግዱሳት ኤርትራውያን ብመንገዲ 'ጎ-ፋንድ-ሚ' ((GoFundMe) ሓገዝ ንምርካብ ኣብ ዝኸፈትዎ ማዕከን፡ ካብ ትጽቢቶም ንላዕሊ ብዙሕ ገንዘብ ውሒዙ።
Health ,"ኣብቲ ኣብ ክልል ትግራይ ዝዓበየን ኣብ ከተማ መቐለ ዝርከብን ሆስፒታል ዓይደር ዝሰርሑ ሓካይምን ተሓጋገዝቲ ሓካይምን (ነርሳት)፡ ዝበልዕዎ መግቢ ንምርካብ ክልምኑ ከምዝጀመሩ ሓደ ካብኦም ንቢቢሲ ተዛሪቡ። እቶም ሓካይም ን8 ኣዋርሕ ደሞዞም ከም ዘይተኸፍሉ ብምጽንሖም፡ ስድራቤቶም ንምድጋፍ ካልእ ኣማራጺታት ከናድዩ ከም ዝተገደዱ እቲ ሓኪም ሓቢሩ። ሕቡራት ሃገራት ኣብ ዘውጽኦ ሓድሽ ጸብጻብ፡ ቁጽሪ ናይቶም ከቢድ ጥምየት ዘጋጠሞም ሰባት ይውስኽ ከም ዘሎ ገሊጹ። እቲ ጸብጻብ ከምዝብሎ፡ 2.2 ሚልዮን ሰባት ""ብሰንኪ ሕሉፍ ጥምየት ይሳቐዩ ኣለዉ""። ብመሰረት'ቲ ፕሮግራም መግቢ ዓለም ((WFP) ዘካየዶ ዳህሳስ፡ ኣብቲ ክልል ፍርቂ ነፍሰ-ጾራትን ዘጥብዋ ኣዴታትን እኹል መግቢ ብዘይምርካበን ይሳቐያ ከም ዘለዋ ኣረጋጊጹ።"
Health ,"መንግስቲ ኤርትራን ሕቡራት ሃገራትን ሓድሽ ናይ ምትሕብባር መቓን ስራሕ (framework) ንምጅማር ብምውሳኖም ዞባዊ ዳይሬክተራት ሕቡራት ሃገራት ናብታ ሃገር ምብጻሕ ንምፍጻም ከምዝኣተው ተገሊጹ። ቤት ጽሕፈት ሕቡራት ሃገራት ኣብ ኤርትራ ብሰኑይ ኣብ ዘውጽኦ መግለጺ ""24 ላዕለዎት ዞባውያን ሓለፍቲ ኣብያተ ጽሕፈት ሕቡራት ሃገራት ዝኣባላቱ ልኡኽ ናብ ኣስመራ ኣትዩ ኣሎ"" ኢሉ። እቲ ጉጅለ ብዳይሬክተር ቤትጽሕፈት ምውህሃድ ልምዓት ሕቡራት ሃገራት ዞባ ኣፍሪቃ ዝተመርሐ ኮይኑ፡ ዞባውያን ወከልቲ ቤትጽሕፈት ላዕለዋይ ኮምሽነር ሰብኣዊ መሰላት ሕቡራት ሃገራት፣ ናይ ሕቡራት ሃገራት ቁጠባዊ ኮምሽን ንኣፍሪቃ፣ ቤት ጽሕፈት ምክልኻል ዕጸ-ፋርስን ገበናት ስግረ-ዶብን፣ ዩ-ኤን-ኤፍ-ፒ-ኤ፣ ፕሮግራም መግቢ ዓለም ከምኡ'ውን ዩ-ኤን-ኤች-ሲ-ኣር ከምዝርከብዎም እቲ መግለጺ ሓቢሩ።"
Health ,ቅድሚ ሰለስተ ዓመት ብዙሓት ኢትዮጵያውያን ሓካይም ሰላማዊ ሰልፊ ኣካይዶም፡፡ ደመወዝ ይወሰኸልና፤ ዝፍጸመና ጥሕሰት መሰላት ደው ይበል፤ ስርዓት ሕክምና ይመሓየሽ፤ ሕክምና መውሃቢ መሳርሒታት ይማልኡ፡ ካብቶም ዘቕረብዎም ሕቶታት ዝጥቀሱ እዮም፡፡ ናይቶም ናይ ሕክምና ተመረቕቲ ሕቶ ድማ ኣዝዩ መሰረታዊ እዩ፡ 'ስራሕ ቁጸሩና!'። ስእነት ስራሕ ኣብቶም ሓካይም ጥራሕ እንተይኮነስ፡ ኣብቶም ንቐጻሊ ሕክምና ክመሃሩ ዝደልዩ እውን ጸቕጢ ዘሕድር እዩ፡፡ ውላዶም ተመሪቑ ሓኪም ክኸውን እዩ ኢሎም ዝጽበዩ ቤተሰብ፣ ብሰንኪ ሕጽረት በዓል ሞያ ሕክምና ኣብ እዋን ወሊድ ጸገም ዘጋጥማ ኣዶ፣ ኣለሻ ስራሕ ካብ ሃገር ዝስደድ ሓኪም. . . ናይቲ ጸገም መግለጺታት ብዙሓት እዮም፡፡
Health ,አብ ኢትዮጵያ መምርሒ ጥዑይ ኣመጋግባ፡ ድሕሪ ሓደ ወይ ክልተ ወርሒ ዕላዊ ከምዝግበር ኣብ ኢንስቲትዩት መምርሒ ጥዕና ሕብረተሰብ ኢትዮጵያ፡ ዳይረክተር ስርዓተ ምግብን ምርምር ስነ ምግብን ዶ/ር ማስረሻ ተሰማ ንቢቢሲ ገሊጹ፡፡ ንሰለስተ ዓመታት ኣብ ምድላው ዝጸንሐ መምርሒ ጥዑይ ኣመጋግባ ይጠናቐቕ ከምዘሎ ዝገለጸ እቲ ዳይረክተር ብሚኒስትሪ ጥዕናን ካልኦት ሚኒስትሪታትን ከምዝተዳለወ ሓቢሩ፡፡ ኣድላይነት እቲ መምርሒ ብዝምልከት ‘‘ኣብ ኢትዮጵያ እቲ ሕብረተሰብ እንታይ እየ ክበልዕ ዘለኒ? እናበለ ብዙሕ ዝተምሃረን ዘይተምሃረን ይሓትት እዩ፤ ስለዚ እዚ ብዘላቕነት ንምምላስ’’ እዩ ክብል ዶ/ር ማስረሻ ኣረዲኡ።
Health ,ዶክተር ጀምስ ሃምብሊን ይባሃል። ወዲ 37 ዓመት ኮይኑ ኣብ ዩኒቨርሲቲ ያሌ ኢንስቲትዩት ጥዕና ማሕበረሰብ ፕሮፌሰር’ዩ። ኣብ ምክልኻል ሕማማት’ውን ተወሳኺ ዲግሪ ኣለዎ። እዚ ዶክተር እሞ ድማ በዓል ሞያ ሕክምና ቅድሚ ሓሙሽተ ዓመት ነይሩ ኣካላቱ ምሕጻብ ዘቋረጸ። “ትለምድዮ ኢኺ፤ ዝኸብድ ኣይኮነን፤ ብዙሕ ኣየጸግምን” ክብል ነታ ቃለ-መሕትት ዝገበረትሉ ጋዜጠኛ ቢቢሲ ብዛዕባ ኩነታቱ ገሊጹላ። ዶክተር ጀምስ ጎኒ ንጎኒ ምስቲ ቀንዲ ስርሑ፡ ኣብቲ ኣብ ኣሜሪካ ፍሉጥ ዝኾነ መጽሔት ኣትላንቲክ’ውን ጽሑፋት ብምልኣኽ ዝሳተፍ ዓምደኛ’ዩ። “ ኣብ 2016 ንዝጸሓፎ ጽሑፍ “ኣካላተይ ምሕጻብ ደው ኣቢለ ኣለኹ” ዝብል ርእሲ ሂብዎ ነይሩ። “ሙሉእ ዕድመና ኣካላትና እናተሓጸብና ዘባኸንናዮ ገንዘብን ማይን ዘሕዝን’ዩ” ክብል ድማ ኣብ መእተዊ ጽሑፉ ሓሳቡ ኣስፊሩ’ሎ።
Health ,ዓለም ለኻዊ ኮሚቴ ቀይሕ መስቀል፡ ድሕሪ ሓሙሽተ ኣዋርሕ ንፈለማ እዋን ናብታ ብሰንኪ ኲናትን ዕጽዋን ዝተሃሰየት ትግራይ ሓገዝ መድሓኒት ከም ዘብጸሐ ገሊጹ፡፡ እዚ ዜና ነታ ብሰንኪ እቲ ካብ ዝጅመር 15 ኣዋርሕ ኣቑጺሩ ዘሎ ኲናት፡ ብሕጽረት መሰረታዊ ቀረባት እትሳቐ ዘላ ክልል ተስፋ ዝህብ እዩ፡፡ ኣተሓባባሪ ጥዕና ቀይሕ መስቀል ኣብ ኢትዮጵያ እቲ ምዕባለ ‘‘ዓብዪ ሩፍታ’’ ዝፈጥር እዩ ኢሉ፡፡ ኣድለይቲ መድሃኒት ዝሓዘት ነፋሪት ሎሚ ረቡዕ ናብታ ርእሰ ከተማ ትግራይ ዝኾነት መቐለ ከምዝኣተዋን፡ ቀይሕ መስቀል ኣብ ዝቕጽሉ መዓልቲታት'ውን ተወሰኽቲ በረራታት ከካይድ ምዃኑ፡ ከምኡ'ውን ብመሬት ናይ ጽዕነት መካይን ንምልኣኽ መደብ ከምዘለዎን ኣፍሊጡ'ሎ። እቲ ምዕባለ መንግስቲ ኢትዮጵያ ናብ ትግራይ ዝግበር በረራታት ቀረብ መድሓኒትን መግብን ንምስላጥ ከም ዝሰርሕ ቃል ምእታዉ ስዒቡ እዩ መጺኡ ዘሎ፡፡
Health ,ቦርድ ውድብ ጥዕና ኣለም ንዶክተር ቴድሮስ ኣድሓኖም ነቲ ትካል ንመጻኢ ሓሙሽተ ዓመታት ደጊሙ ክመርሖ ብሕታዊ ሕጹይ ገይሩ ኣቕሪብዎ። ናይ መወዳእታ መዛዘሚ ውጽኢት ድማ ኣብ መጻኢ ወርሒ ግንቦት 2014 ዓ.ም ብኣቆጻጽራ ግእዝ ክውሰን እዩ። ዶክተር ቴድሮስ ኣድሓኖም፡ ነዚ ዓለማዊ ትካል ንኻልኣይ ግዜ ደጊሙ ክመርሖ፡ ብዘይ ተነሓናሒ ሕጹይ ኮይኑ እዩ ቀሪቡ ዘሎ። ዶክተር ቴድሮስ ቅድሚ ሓሙሽተ ዓመታት ዋና ዳይሬክተር ውድብ ጥዕና ዓለም ኮይኑ ቅድሚ ምሻሙ ሚኒስተር ጉዳያት ወጻኢ ነይሩ፤ ቅድሚኡ ድማ ሚኒስተር ጥዕና ኮይኑ ኣገልጊሉ እዩ። ቅድሚ ሓሙሽተ ዓመታት ሓላፊ እቲ ትካል ኮይኑ ክሽየም ናይ ኢትዮጵያ ድጋፍ ኣይተፈለዮን ነይሩ። እንተኾነ፡ ኲናት ትግራይ ምውልዑ ስዒቡ፡ መንግስቲ ኢትዮጵያ 'ዶ/ር ቴድሮስ ሓላፍነቱ ተጠቒሙ ንህወሓት ድጋፍ እናገበረ እዩ' ብዝብል ብተደጋጋሚ ይኸሶ።
Health ,ብደቂ ተባዕትዮ መጥባሕቲ ዝግበረለን ደቂ ኣንስትዮ ናይ ምሟት ዕድለን ብ 32% ክብ ከምዝብል ሓደ መጽናዕቲ የመላኽት፤ ግና ንምንታይ እዩ ከምኡ ዝኸውን? እቲ መጽናዕቲ፡ ደቂ ኣንስትዮ ብደቂ ተባዕትዮ መጥባሕቲ እንተኣካዪደን ንኻልእ ሕማማት ናይ ምቅላዕን ኣብ ውሽጢ 30 መዓልትታት ተመሊሰን ናብ ሆስፒታል ናይ ምእታው ተኽእሎ ሰፊሕ ምዃኑ'ውን ይነግር። ‘ጃማ ሰርጀሪ’ ኣብ ዝተባሃለ ናይ ሕክምና መጽሄት ንዝወጽአ እቲ መጽናዕቲ ዝመርሐ ዶክተር ክሪስቶፈር ዋሊስ ናይዚ ምኽንያት እንታይ ከም ዝኾነ ርግጸኛ ኣይኮነን። ነዚ ሕቶ ርጉጽ ዝኾነ ምላሽ እኳ እንተዘይረኸበ እቲ ዶክተርን መሳርሕቱን መጽናዕቶም ይቕጽል ምህላው ንቢቢሲ ሓቢሩ።
Health ,ኣብ 2019 ጥራይ ልዕሊ 1.2 ሚሊዮን ሰባት ብመድሃኒት ዝተላመዱ ብባክትርያ ዝመሓላለፉ ተላገብቲ ሕማማት ከምዝሞቱ ሓደ ዓለምለኻዊ መጽናዕቲ ሓቢሩ። እዚ ድማ፡ ዓመታዊ ሕማም ዓሶ ወይ ድማ ብኤችኣይቪ ኤድስ ካብ ዝሞቱ ንላዕሊ እዩ። ድኻ ሃገራት ነዞም መድሃኒት ዝተላመዱ ሕማማት ብብዝሒ ተቓላዕቲ እንተኾኑ'ኳ፡ እዞም ብባክተርያ ዝመሓላለፉ ሕማመት ንኹሉ ዓዲ ኣስጋእቲ እዮም ኢሉ እቲ ዝተኻየደ መጽናዕቲ። ንከምዚኦም ዝኣመሰሉ ሕማማት ህጹጽ ትኹረት (ኢንቨስትመንት) ምግባር ከምዘድሊ ዝገልጽ ውጽኢት እቲ ጸብጻብ፡ እቶም ሕዚ ኣገልግሎት ዝህቡ ዘለዉ መድሃኒታት ብልዑል ብልሓትን ጥበብን ምጥቃም ከምዘድሊ'ውን ሓቢሩ።
Health ,"ዶክተር ፍረወይኒ ተስፋይ፡ ኣብ ትግራይ ከተማ መቐለ ኣብ ዝርከብ ዓይደር ሪፈራል ሆስፒታል ክኢላ ማህጸንን ጥንስን ኮይና፡ ህይወታን ሞያዊ ባህጋን 'ቅድሚ ኲናት ዶስ ድሕሪ ኲናት?' ናብ ዝብል ተቐይሩዋ ኣሎ። ዶክተር ፍረወይኒ፡ ኣደ ቖልዑን በዓልቲ ሓዳርን ስለ ዝኾነት ""እዚ ኩነታት ቅድሚ ምፍጣሩ ወትሩ ደቀይ ናብ ቤት ትምህርቲ ሰንየ ደስ ኢሉኒ ናብ ስራሕ ይወፍር ነይረ"" ክትብል ትዝክሮ። ከም ሓንቲ ክኢላ ማህጸንን ጥንስን ኣዴታት ድማ፡ ኣብቲ እተገልግለሉ ሆስፒታል ዝሓሸ ሕክምና መጥባሕቲ ንምሃብ፡ ኣብ ቐጻሊ ድማ ኣዴታትን ናይ ምውላድ ጸገም ዘለወን ደቂ ኣንስትዮን ኣገልግሎት ዝረኽባሉ ፍሉይ ማእኸል ንክኽፈት ጻዕሪ ትገብር ነይራ።"
Health ,ኣብዚ ሰሙን ኣብ ኤርትራ ብሕማም ናይ ደም ካንሰር (Hodgkin's Lymphoma) ናይ ዝሓመመ ዮናስ ጸጋይ ዝተባሃለ ተቐማጢ ዓዲ ገዳ፡ ዞባ ደቡብ ንኡስ ዞባ ድባርባ ኣብ ማሕበራዊ ሚድያ ምስ ተዘርገሐ፡ ብሽሙ ኣብ ዝተኸፈተ ማዕከን 'ጎፈንድ ሚ' ኣብ ውሑዳት ሰዓታት ኣማኢት ኣሽሓት ዶላር ክዋጻኣሉ ክኢሉ። ጎኒ ጎኑ ኸኣ ብዛዕባ እቲ ንሱ ዝሓመሞ ሆጅኪንስ ሊምፎማ ዝተባሃለ ናይ ደም ካንሰር ክፈልጥ ዝደሊ ሰብ'ውን ዛይዱ። ካብዚ ብምብጋስ ምስ ኣብ ካምፓላ፡ ኢስት ኣፍሪካ መዲካል ሰንተር ዝሰርሕ ዶክተር ሮቤል ተስፋሂወት ብዛዕባ ጠንቂ እቲ ሕማም፡ ኣገባብ መከላኸሊኡ፡ ዝያዳ ንመን የጥቅዕ ዝብልን እንተሓሚምካ ዘሎ ናይ ምሕዋይ ተኽእሎን ተወኪስናዮ ኣለና።
Health ,"ንሓንቲ ናይ ሕክምናን ስእነትን ጸገማት ዘጋጠማ ኤርትራዊት ስድራቤት ንምድጋፍ ብመንገዲ 'ጎ ፈንድ ሚ' (GoFundMe) ኣብ ዝተኻየደ ጎስጓስ ኣብ ውሽጢ ክልተ መዓልታት ጥራይ ብድምር ልዕሊ 700,000 ዶላር ካናዳ ተዋጺኡ። ዛጊት ልዕሊ 12 ሽሕ ሰባት ካብ 10 ዶላር ክሳብ 1200 ዶላር ኣበርኪቶም ኣለዉ። ኣብ ሓደ፡ ፈለማ ብ""Oreta Ararib"" ዝብል ስም ዝተበገሰ ማዕከን ጥራይ፡ ክሳብ ሕጂ ልዕሊ 685,000 ዶላር ኣካናዳ ተወፊዩ ኣሎ። እቲ ስም ሕቶታት ስለዘለዓዓለ ጸኒሑ እቲ ስም ናብ መብራህቱ ሕድራይ ተቐይሩ ይርከብ። ንተመሳሳሊ ዕላማ ብኻልእ ተስፉ ኪዳነ ዝተባህለ ሰብ ኣብ ዝተኸፍተ ካልእ ማዕከን ድማ፡ £7,443 ፖውንድ ዓዲ-እንግሊዝ ተዋጺኡ'ሎ። ከምኡ'ውን ብኣኽበረት መሓሪ ዝተባህለት ሰብ ኣብ ኣውሮጳ ዝተኸፍተ ማዕከን'ውን ብግዲኡ ልዕሊ 4000 ዩሮ ኣዋህሊሉ ኣሎ።"
Health ,"ሓደ ኣሜሪካዊ ጀነቲካዊ ምምሕያሽ ዝተገበረላ ልቢ ሓሰማ ዝተገጠመትሉ ናይ መጀመርታ ሰብ ኮይኑ። ወዲ 57 ኣሜሪካዊ ዴቪድ ቤኔት እታ ዝተመሓየሸት ልቢ ሓሰማ፡ ቅድሚ ሰለስተ መዓልታት'ያ ሸውዓተ ሰዓታት ብዝወሰደ መጥባሕቲ ተገጢማትሉ፤ ኣብዚ እዋን ኣብ ጽቡቕ ኩነታት ኸም ዘሎ ኸኣ ሓካይሙ ሓቢሮም። እቲ መጥባሕቲ ህይወት ዴቪድ ንምድሓን ዝነበረ እንኮ ኣማራጺ ኮይኑ፡ እታ ልቢ ንኽንደይ እዋን ከተካይዶ ከምእትኽእል ግን ብሕጂ ዘገም ኢልካ ዝርአ ከምዝኾነ'ዩ ተገሊጹ ዘሎ። ዴቪድ ቤኔት ቅድሚ መጥባሕቱ ""ክልተ ኣማራጺ እየን ዘለዋ ወይ ሞት ወይ ነዛ ካብ ሓሰማ ተወሲዳ ጀነቲካዊ ምምሕያሽ ዝተገበረላ ልቢ ምቕባል"" ኢሉ ነይሩ።"
Health ,14 ሚልዮን ነበርቲ ቻይናዊት ወደባዊት ከተማ ትያንጂን፡ ኣብታ ከተማ ሓዲሽ መልከፍቲ ኮሮናቫይረስ ድሕሪ ምርካቡ፡ ኣብ ውሽጢ 48 ሰዓታት ንኹሎም መርመራ ክካየደሎም እዩ። ነበርቲ እታ ከተማ መርመራ ክሳብ ዝካየደሎም ካብ ገዛ ከይወጽኡን ተመርሚሮም ካብ ኮሮናቫይረስ ነጻ ምዃኖም ዘርኢ ምስክር ወረቐት ከይተውሃቦም ህዝባዊ መጓዓዝያ ክጥቐሙ ከምዘይፍቐዶምን ተሓቢርዎም ኣሎ። ኣብታ ከተማ ኣብ ቀረባ መዓልታት 20 ሓዲሽ መልከፍቲ ከምዝተመዝገበን ካብኦም እቶም ክልተ በቲ ኣዝዩ ዝላባዕ ኦሚክሮን ዝዓይነቱ ቫይረስ ዝተለኸፉ ምዃኖም ንኣመሓደርቲ እታ ከተማ ዝያዳ ሻቕሎት ፈጢርሎም ኣሎ። ቻይና ኣብ ኮቪድ፡ ፖሊሲ 'ዜሮ ተጻዋርነት' ትኽተል ሃገር ኮይና፡ ንኮቪድ ካብ መላእ ሕብረተሰብ እታ ሃገር ጠቅሊሉ ንኽጠፍእ ትሰርሕ ምህላዋ'ያ ትገልጽ።
Health ,ወዲ ሰለስተ ወርሒ ሱራፌኤል መዓርግ ኣብታ ብኲናት እትሕመስ ዘላ ትግራይ፡ ዝዓበየት መወከሲት ሆስፒታል ብዘይ ሓገዝ ይቕንዞ ኣሎ። እቲ ስግኡ ኣብ ዝወደአ ዝዓጠረ ቆርበት ዝተረበ መሰናግልኡን ኣብ ጎዳጕዲ ገጹ ዝፈጠጠ አዒንቱን ነቲ ጸገም ኣጕሊሑ የርኢ። ሱራፌኤል ሓደ ካብቶም ብሰንኪ’ቲ ን14 ኣዋርሕ ዝቐጸለ ውግእ ሓድሕድ ናብ ጎረባብቲ ክልላት ዓፋርን ኣምሓራን ዝለሓመ ኲናት: ብሰንኪ ጕድለት ኣመጋግባ ዝሳቐዩ ዘለው ህጻናት እዩ። ኣብ ዋና ከተማ ትግራይ ከተማ መቐለ ኣብ ዝርከብ መወከሲ ሆስፒታል ዓይደር ዘገልግል ሓኪም ህጻናት፡ ህጻን ሱራፌኤል ሓደ ኪሎ ትሕቲ እቲ ዝተወልዶ ሚዛን 2.3 ኪግ ይምዘን ከምዘሎ ንሮይተርስ ገሊጹ።
Health ,ኣብ ክልል ትግራይ፡ ብሰንኪ ሕጽረት ሕክምናዊ ቀረባትን ኣፋውስን ህጻናት ዝርከብዎም ተሓከምቲ ይሞቱ ከምዘለዉ ጸብጻባት ሓቢሮም። ሓካይም ናይቲ ኣብ ከተማ መቐለ ዝርከብ ኣብቲ ክልል ዝዓበየ ሆስፒታል ዓይደር ንሮይተርስ ብቴለፎን ኣብ ዝሃብዎ ቃል፡ ብሰንኪ ስእነት ከም መጀነኒ 'ጎዝ'ን 'ኢንትራቨነስ ፍልዪድ' (ሓይሊ ዝህብ ፈሳሲን) ዝበሉ መሰረታዊ ሕክምናዊ ነገራት ብምስኣኖም፡ ክልተ ቆልዑ ከምዝሞትዎም ተዛሪቦም። እቶም ሰብሞያ ከምዝሓበርዎ፡ 117 ሰባት ኣብቲ ሆስፒታል ክሞቱ እንከለዉ፡ ብዙሓት ካልኦት ጸገማት ኣጋጢምዎም ኣሎ። እቲ ሞት መዓስ ዘጋጠመ ምዃኑ ግን ብንጹር ኣይገለጹን። ጠንቂ ናይቲ ሕጽረት፡ መንግስቲ ኣብ ልዕሊ ክልል ትግራይ ኣንቢርዎ ዘሎ ዕግታ ምዃኑ'ዮም እቶም ሓካይም ዝዛረቡ።
Health ,"ፕረዚደንት ፈረንሳ ኢማንኤል ማክሮን ነቶም ዘይተኸተቡ ፈረንሳውያን ህይወት ኣዝያ ከምትኸሮም ክገብር ምዃኑ ገሊጹ ። እቲ ፕረዚደንት ምስ ጋዜጣ ሊ ፐርሴን ናይ ፈረንሳ ኣብ ዝገበሮ ቃለ መሕተት ""ብሓቂ ኩሉ ግዜ ክቋየቆም'የ እዚ ኩራን ቋይቕን ኸኣ ክሳብ መወዳእታ ክቅጽል እዩ"" ኢሉ። እንተኾነ ገለ ፖሎቲከኛታት፡ እቲ ዝተጠቐመሉ ቃላት ካብ ፕረዚደንት ክወጽእ ትጽበዮ ኣይኮነን ብምባል ነቀፌታ የውሕዝሉ ኣለዉ። ብሰንኪ እቲ ዝተጠቐመሉ ቃላት ዝሓረቁ ኣባላት ባይቶ እታ ሃገር፡ ነቲ ምስ ኮቪድ ተታሓሒዙ ክወጽእ ተነዲፉ ዝነበረ ሕግታት እገዳ ከይጸድቅ ድምጾም ከምዘስምዑ ገሊጾም ኣለዉ። እቲ ሕጊ ኣብዚ ሰሙን ናይ መወዳእታ ድምጺ ተዋሂብዎ ተግበራዊ ክኸውን እዩ ትጽቢት ተገይርሉ ነይሩ፡ እንተኾነ እቲ ፕረዚደንት ዝተጠቐመሉ ቃላት፡ ንቡዙሓት ንኽታበት ዘይድግፉ ፈረንሳውያን ኣቖጢዑ ኣሎ።"
Health ,"ላዕለዋይ ሓይሊ ዕማም ሚኒስትሪ ጥዕና ኤርትራ ብሰንኪ እናወሰኸ ዝኸይድ ዘሎ ለበዳ ኮቪድ-19 ተወሳኺ እገዳታት ኣዊጁ። ብመሰረት እቲ ብሰሉስ 3 ጥሪ ዝወጸአ መምርሒ፡ ""ዳስ ምስራሕ ኰነ ኣዳራሻት ምጥቃም ወይ ምክራይ ክልኩል"" ክኸውን'ዩ። ""ከም'ቲ ኣብ ሓያሎ ሃገራት፡ እቲ ለበዳ ስለዝነሃረ ዝርአ ዘሎ ሸበድበድን ዳግማይ ምጽናዕ ተላዒሉ ዝጸንሐ ተሪር ስጒምቲታትን ሃሳዪ ጐድንታት ዘለዎ ምርጋጥን ንምውጋድ እምበኣር፡ ዜጋታትን ትካላትን፡ ነቶም ቅጥዕታት ብምልኣትን ብዕቱብነትን ከተግብሩ ኣለዎም"" ክብል'ውን እቲ ሓይሊ ዕማም ኣጠንቂቑ'ሎ። ክሳብ ሎሚ 77 ሰባት በቲ ቫይረስ ክሞቱ እንከለዉ፡ ቁጽሪ ዝተለኽፉ 8128 በጺሑ'ሎ። ዝበዝሑ ካብዚኦም ሓውዮም ናብ ገዝኦም ዝተፋነዉ ክኾኑ እንከለዉ፡ 232 ድማ ገና ኣብ ሆስፒታላት ተዓቚቦም ናብዪት ይግብረሎም ኣሎ።"
Health ,ኣብ ኢትዮጵያ ሓድሽ ማዕበል ኮቪድ ተኸሲቱ ኣብዝርከበሉ እዋን፡ ኣብዚ ቅንያት ዝተርኣየ ሰዓል ዝመስል ሕማም ዘርእዮ ምልክታት ምስ ኮቪድ ተመሳሳሊ ብምዃኑ በቲ ሕማም ዝተትሓዙ ሰባት መርመራ ክገብሩ ትካል ጥዕና ሕብረተሰብ ኢትዮጵያ መኺሩ። ምስ’ዚ ተተሓሒዙ ኣብ ዝሓለፉ ሰሙናት ኣብ ኢትዮጵያ ብኮቪድ-19 ናይ ዝልከፉ ሰባት ቁጽሪ ልዑል ወሰኽ ከምዘርኣየ እቲ ትካል ገሊጹ። ነቲ ኣብዚ ቅንያት ዝተርኣየ ‘ሰዓል ዝመስል’ ተላባዒ ሕማም ኣመልኪቱ መግለጺ ዘውጽአ እቲ ትካል ኣብ ዝሓለፉ ክልተ ሰሙናት ኣብ ዝተፈላለዩ ክፋላት እታ ሃገር ቁጽሪ ብኮቪድ-19 ዝተለኽፉ ሰባት ኣዝዩ ከምዝወሰኸ ሓቢሩ። ነዚ ስዒቡ ትካል ጥዕና ሕብረተሰብ ኢትዮጵያ ኣብ ኣዲስ ኣበባ ኣብዝርከቡ ዝተፈላለዩ ትካላት ኣብ ዝገበሮ ዳህሳስን ናይ ቅምሶ መርመራን ካብ 59 ክሳዕ 86 ሚእታዊ ኣብ ዝኾኑ ኮሮናቫይረስ ከምዝተረኸበ ጠቒሱ።
Health ,ዳይሬክተር ጀነራል ውድብ ጥዕና ዓለም ዶክተር ቴድሮስ ኣድሓኖም ሃገራት ዓለም ብሓንሳብ እንተድኣሰሪሐን ኮሮናቫይረስ ኣብዚ ሓድሽ ዓመት ፈረንጂ ክስዓር ከምዝኽእል ተስፋ ኣለኒ ክብል ገሊጹ። ውድብ ጥዕና ዓለም እቲ ኣብ ቻይና ካብ ዝብገስ ክልተ ዓመት ዘቑጸረ ኮሮናቫይረስ ኣመልኪቱ ኣብ ዘውጽኦ መግለጺ “ጸቢብ ብሄራውነትን ክታበት ምኽዛንን” ሓደጋ እዩ ክብል ኣጠንቂቑ። ኣብ ምሉእ ዓለም ክሳብ ሕጂ ብኮሮናቫይረስ ዝተለኸፉ ሰባት ልዕሊ 287 ሚልዮን ዝበጽሐ ኮይኑ፡ ልዕሊ 5.5 ሚልዮን ከኣ ብሰንኪ እቲ ቫይረስ ሞይቶም። ኮሮናቫይረስ ንምሕካም ዝሓሹ መገድታት ከምዘለዉ ዝገለጸ ዶክተር ቴድሮስ ኣድሓኖም፡ ፍትሓዊ ዝኾነ ክፍፍል ክታበት ብዘይምህላዉ እቲ ቫይረስ መልክዑ እንዳቐያረ ንኽቕጽል ዕድል ፈጢርሉ’ዩ ኢሉ።
Health ,ኣብዚ ቅንያት ጉንፋዕ ዝመስል ሕማም ብስፍሓት ይረኣይ ኣሎ። እዚ ሕማም ዝሓዞም ገለ ሰባት ብኸቢድ ስቓይ ክሓልፍዎ ከለዉ፤ ንገሊኦም ድማ ክሳብ ኣብ ዓራት ክድቅሱ ኣብጺሕዎም። ብኻልእ ገጽ ድማ ኣብ ኢትዮጵያ ዘሎ ለብዒ ኮሮናቫይረስ ኣዝዩ ብዝለዓለ መጠን ይውስኽ ምህለዉ ይግለጽ። ብርግጽ እቲ ወሰኽ ኣብ ኢትዮጵያ ጥራሕ ዘይኮነስ ኣብ ሙሉእ ዓለም እዩ ዝረአ ዘሎ። ሓበሬታታት ከምዘመልክትዎ እቲ ‘ኦሚክሮን’ ዝተባሃለ ሓድሽ ዓሌት ኮሮናቫይረስ ካብ ዝኽሰት ንደሓር ቁጽሪ ዝልክፉ ሰባት ኣብ በብክልተ መዓልቱ ብዕጽፊ እናወሰኸ ይርከብ። ኣብ ኣሜሪካ ጥራሕ በቲ ቫይረስ ዝልከፉ ሰባት ቁጽሮም ካብ 13 ናብ 73 ሚኢታዊት ደይቡ’ሎ። እዚ ሓድሽ ዓሌት ቫይረስ ኣብ ኢትዮጵያ ምህላዉ ገና ብሚንስትሪ ጥዕና ኣይተረጋገጸን ዘሎ። ግን ከኣ ብኮሮናቫይረስ ዝተሓዙ ሰባት ብዝሖም ብዝለዓለ መጠን እናወሰኸ እዩ።
Health ,"ኤርትራ ናብታ ሃገር ንዝኣትዉ ገያሾ ዝምልከት ሓድሽ መምርሒታት ኮሮናቫይረስ ከምዘውጽአት ኣፍሊጣ። ላዕለዋይ ሓይሊ ዕማም ምክልኻል ኮሮናቫይረስ ኣብ ዘውጽኦ መግለጺ፡ ናብታ ሃገር ዝኣትዉ ገያሾ ኣብ መዓርፎ ነፈርቲ ኣስመራ መርመራ ክግበረሎም ምዃኑን፡ ተለኺፎም ዝተረኽቡ ""ብናታቶም ወጻኢ"" ኣብተን ብሰብመዚ ዝተፈልያ ሆቴላት ክውሸቡ ምዃኖምን ሓቢሩ። ""ኤርትራ ምስ ኣተዉ፡ ኣብ ኣህጉራዊ መዓርፎ ነፈርቲ ኣስመራ ብዝግበረሎም መርመራ ብ'ኮቪድ-19' ምልካፎም ዝተረጋገጸ ገያሾ፡ ብናታቶም ወጻኢታት፡ ብሚኒስትሪ ጥዕና ኣብ ዝተመርጻ ሆቴላት ከምዝውሸቡ ክግበር'ዩ። ዝርዝር ኣብ መዓርፎ ነፈርቲ ክቕረብ'ዩ"" እቲ ሕድሽ መምርሒ። ኣቐዲሙ ክሰርሓሉ ዝጸንሐ ቅድመ-መርመራ'ውን ኣብ ቦትኡ ከምዘሎ እቲ ሎሚ ዝወጸ መግለጺ ጠቒሱ።"
Health ,ኣብ እስራኤል ተኸሲቱ ንዘሎ ምልባዕ ኢንፍሉዌንዛ ንምቁጽጻር ብዓሰርተታት ኣሽሓት ዝቑጸሩ ታኪን ይቕተሉ ከምዘለው ተገሊጹ። ዛጊት በቲ ሕማም ልዕሊ 5000 ሳገምቲ ኣዕዋፍ ማይ ኣብ ሕዛእቲ ተፈጥሮ ሁላ ሞይቶም ኣለው። ሚኒስተር ኣከባቢ እስራኤል ታማር ዛንድበርግ ኣብ ዝሃቦ ርእይቶ ኣብ ታሪኽ እስራኤል “ንእንስሳ ዘገዳም ዝሓየለ ጉድኣት” ክብል ነቲ ኩነታት ገሊጽዎ። ሓረስቶት’ውን ፍርቂ ሚልዮን ዝኾና ደርሁ ክቐትሉ ክግደዱ እንከለው፡ ኣብ ቀረብ እንቋቕሖ ሕጽረት ከየጋጥም ተሰጊኡ ኣሎ። ዛጊት ናይቲ ብ H5N1 ዝፍለጥ ቫይረስ መልከፍቲ ኣብ ሰባት ኣይተመዝገበን።
Health ,ወለዶም ሽጋራ ዘትክኹ ወርጠበታት፡ ኣትከኽቲ ናይ ምዃን ዕድሎም ብኣርባዕተ ኢድ ዝዛየደ ከምዝኾነ ተመራመርቲ እንግሊዝ ገሊጾም፡፡ ወለድን ናበይቲ ህጻናትን ሓድሽ ዓመት ምኽንያት ብምግባር ምትካኽ ንሓዋሩ ደው ከብሉ መንግስቲ ይጉስጉስ ኣሎ፡፡ እቲ ጎስጓስ ኣትከኽቲ ኣብ መናእሰይ ዘሕድርዎ ጽልዋ ኣመልኪቱ ዝተኻየደ መጽናዕቲ ተሞርኲሱ ዝካየድ ዘሎ ኮይኑ፡ ወለዶም ኣትከኽቲ ዝኾኑ 4.9 ሚኢታዊት ኣፍላ መንእሰያት ምትካኽ ከምዝጀመሩ እቲ መጽናዕቲ ይሕብር፡፡ ብኣንጻሩ ወለዶም ኣትከኽቲ ዘይኮኑ 1.2 ምኢታዊት ኣፍላ መንእሰያት ምትካኽ ከምዝጅምሩ ገሊጹ፡፡ ብሃገራዊ ኣገልግሎት ጥዕና እንግሊዝ ዝዳለወ ፊልም፡ ሰብ ሞያ ኣብ መንጎ እቶም ነገራት ዘሎ ምትእስሳር ኣመልኪቶም እንትላዘቡ የርእይ፡፡
Health ,"ሂዘር ማርኩስ እተባህለት ጓል 37 ዓመት፡ ቅድሚ ብዙሕ ዓመታት ንበኹሪ ውላዳ ነፍሰ ጾር እንከላ ካልኦት ቖልዑ ትወልድን ትደጋግምን ይመስላ ነይሩ። በዓል ቤታ'ውን ተመሳሳሊ እምነትን ድሌትን ነይሩዎ። ""ልዕሊ ሓደ ቖልዓ ክንወልድ ኢና ዝብል ሓሳብ ነይሩና"" ትብል እታ ኣብ ካናዳ እትነብር ሚዘር። ሕጂ ወዶም ተመሃሪ ቐዳማይ ደረጃ እኳ እንተሎ ካልእ ሓው ወይ ሓፍቲ ግን ኣይወልዱሉን። ""ንሓደ ውላድና ጽቡቕ ህይወት ክንህቦ ንኽእል ኢ። ቖልዑ እንተወሲኽና ግን እቲ እንህቦ ደረጃ ህይወት ክጎድል'ዩ"" ኢላ። ዋላ እውን ናይ ክልቲኦም ደሞዝ ተደሚሩ፡ ቖልዓ ንምዕባይን ቁሩብ ገንዘብ ንምዕቛርን ኣጸጋሚ ስለ ዝኾኖም፡ ብሓደ ሸነኹ ፋይናንሳዊ ኣብ ዝኾነ ውሳነ በጺሖም። ብተወሳኺ ሕጽረት ሓገዝን ብዛዕባ መጻኢ ካብ ዝህሉ ምጥርጣራትን ዝብገስ እዩ። ""ተወሳኺ ቖልዓ ክትጻወሮ ዘይትኽእል ሸከም'ዩ ዝመስለኒ። ዝኾነ ሰብ ዘዕብዮ ስድራ ሸከም መሲሉ ክስምዖ ኣይደልን'ዩ። ግን ከኣ ንሓንሳብ ሓደ ቖልዓ ንምዕባይ እነፍስሶ ንዋይን [ሞራላዊ ደገፍን] ኩሉ ከቢድ'ዩ ኢልና ንሓስብ። ገለ ኣባላት ስድራቤትና ብምርጫና ሕጉሳት ኣይኮኑን፤ ግን ሕጂ ዓለም ዝተፈለየት እያ"" ትብል። ዓለምለኻዊ መጠን ወሊድ ይጎድል'ዩ ዘሎ።"
Health ,ኣብዚ ናይ ለበዳ ኮሮናቫይረስ እዋን ንመብዛሕትና፡ ንምዃኑ ኣነስ ናይ ቀረባ መሓዛ ኣለኒ'ዶ? መን'ዩ . . . ከመይ ዝበለ'ዩኸ? ዝብል ስምዒት ከምእነሕድር ገይሩና ኣሎ። እቲ ኩነታት ዕጽዋን ኣካላዊ ምርሕሓቃትን ካልእን ስለዝፈጠረ ብፍላይ ንቖልዑት ኣዝዩ ኣጸጋሚ ኮይኑ'ሎ። ዝርግሐ እዚ ቫይረስ ንምክልኻል ዝተወስዱ ስጉምታት ብውሑዱ፡ ሰባት ብኣካል ናይ ምርኻብ ኣጋጣሚታቶም ከምዝጸብብ፡ ኣብያተ ትምህርቲ ከምዝዕጸው ስለ ዝገበረ፡ ዕለታዊ ስራሕትን ርኽክባት ሰባት ብኢንተርነት ኣብ ዙምን ካልእን ዝተደረኸ ኮይኑ። እዚ ድማ ብፍላይ ነቶም ኣዐርዮም ናእሽቱን እንታይነት ዙም ዘይፈልጡን ቖልዑት ዘሕልፉዎ ግዜ ከቢድ ከምዝኸውን ገይሩ።
Health ,"ኣብ ኢትዮጵያ፡ ሓንቲ ኣደ ካብቲ ኣብ ማህጸና ዝነበረ ኣስታት 20 ኪሎ ዝምዘን ጥረ ብመጥባሕቲ ከም ዝተገላገለት ነቲ መጥባሕቲ ዘካየደ ዶ/ር ኣብነት ኣዳነ ንቢቢሲ ሓቢሩ። ኣደ ሽዱሽተ ቆልዑ ዝኾነት ወ/ሮ ታገሰች ደሳለኝ፡ ብዝተገብረላ ሕክምናዊ መጥባሕቲ ካብቲ ገዚፍ ጥረ ድሕሪ ምግልጋላ፡ ኣብ ጸቡቕ ኩነታት ጥዕና ከም እትርከብን ካብ ሆስፒታል ከም ዝተፋነወትን ንቢቢሲ ተዛሪባ። እዛ ኣብ ክልል ደቡብ፡ ቃጫቢራ ኣብ ዝብሃል ቁሸት እትነብር ኣደ፡ ቅድሚ ኣርባዕተ ዓመታት ሕማም ክስምዓ ምጅማሩ ትገልጽ። ""ከብደይ ይቐርጸኒ ነይሩ። ቅርጥማት'ውን ነይሩኒ። ከብደይ ይንፋሕን ይጎድልን ነይሩ። መሊሱ ድማ ይንፋሕ"" ብምባል ንዘሕለፈቶ ስቓይ ትዝክር። መጥባሕቲ ኣብ ዝገበረትሉ እዋን፡ ናይ 6 ወርሒ ጥንሲ ከምዝነበራ፡ ዶ/ር ኣብነት ይገልጽ።"
Health ,"ኣብ ቅንያት በዓል ልደትን (ክሪስመስ) ሓድሽ ዓመትን ዝግበር መገሻታት ንለብዒ ናይቲ ብናህሪ ዝሰፍሕ ዘሎ ሓድሽ ዓሌት ኮሮናቫይረስ ዘጋድድ ምዃኑ ላዕለዋይ በዓልሞያ ተመሓላለፍቲ ሕማማት ኣሜሪካ ሓቢሩ። ዶክተር ኣንቶኒ ፋውቺ ብሰንበት ምስ ማእከን ዜና ኤንቢሲ ኣብ ዝገበሮ ጻንሒት ""እዚ ዘጠራጥር ኣይኮነን፡ [ኦሚክሮን] ኣዝዩ ዝለዓለ ናይ ምልባዕ ተኽእሎ ኣለዎ"" ኢሉ። ኣብ ጉዳይ እቲ ለበዳ ኣማኻሪ መንግስቲ ኣሜሪካ ዝኾነ ዶክተር ፋውቺ እቲ ቫይረስ ""ኣብ መላእ ዓለም ገርጊሩ"" ከምዘሎ ተዛሪቡ። ሃገራት ንለብዒ እቲ ቫይረስ ንምግታእ ዝተፈላለየ ስጉምትታት ኣብ ምውሳድ ይርከባ።"
Health ,"ከንቲባ ከተማ ለንደን፡ ብምኽንያት ቅልጡፍ ዝርገሐን ለበዳን ኦሚክሮን ኣብታ ከተማ፡ ""ዓቢ ተርእዮ"" ወይ ናይ ሻቕሎት ደወል ኣዊጁ ኣሎ ። ከንቲባ እታ ከተማ ሳዲቕ ካን፡ ኦሚክሮን ኣብዚ እዋን'ዚ ኣብ ለንደን ኣዝዩ ይዝርጋሕ ብምህላው ኣብ ልዕሊ ሰራሕተኛታት ህጹጽ ረዲኤት እታ ከተማ ዓቢ ጸቕጢ ይገብር ከምዘሎ ገሊጹ ። ኣብዚ እዋን እዚ ሎንደን እታ ዝበዝሐ ዝርገሐ ኮቪድ ኣጋጢሙዋ ዘሎ ከተማ ዓዲ-እንግሊዝ ምዃናን ኣብ ሆስፒታላት እታ ከተማ ኣስታት 1,534 ሕሙማት ኮቪድ ከምዘለውን፡ ኣብ ዝሓለፈ ሰሙን ከኣ 28.6% ከምዝበጽሐ ተሓቢሩ። ሚስተር ክሃን፡ ለበዳ ኮሮናቫይረስ ካብ ዝጅምር ኣብ ውሽጢ እዘን ዝሓለፋ 24 ሰዓታት፡ ለንደን፡ ልዕሊ 26,000 ሓደሽቲ መልከፍቲ ከምዝተመዝገቡን፡ ሓያሎ ካብኦም ኣብ ሆስፒታል ይዕቆቡ ብምህላዎም ኣብ ልዕሊ ሰራሕተኛታት ሕክምና ዓቢ ጸቕጢ ይፈጥር ከምዘሎን ሓቢሩ።"
Health ,"ትካል መድሃኒታት ኤውሮጳ ኣብ ሕብረት ኤውሮጳ ንሕሙማት ረስዒ [ኣልዛይመር] ክወሃብ ዝተዳለወ ""ኣዱካኑም"" ዝተባህለ መድሃኒት ብቕዓት የብሉን ብምባል ከልኪሉዎ። ብሕማም ኣልዛይመርስ ዝግደሳ ማሕበራት ግብረ ሰናይ ብኣሽሓት ዝቑጸሩ ካልእ ናይ ሕክምና ኣማራጺ ንዘይብሎም ሕሙማት ኣልዛይመር ዕድል ዝኸልእ እዩ ብማለት በቲ ውሳነ ከም ዝጐሃያ ገሊጸን። እቲ ድሕሪ 20 ዓመት ንፈለማ ግዜ ዝተረኽበ መድሃኒት ሕማም ምርሳዕ ድሕሪ ብዙሕ ክትዕ ኣብ ዝሓለፈ ወርሒ ሰነ እዩ ኣብ ኣመሪካ ተፈቒዱ። ኣብቲ ግዜ እቲ፡ ብዙሓት ተመራመርቲ ስነ ፍልጠት፡ እቲ መድሃኒት ኣብ ሓንጎል እቶም ኣልዛይመርስ ዘለዎም ዝርከብ ኣምይሎይድ ዝተባህለ ኣብ ሓንጎል ሰባት ጸገማት ዝፈጥር ፕሮቲን ዕላማ ዝገበረ'ኳ እንተኰነ ብዙሕ ከም ዘይጠቅም ገሊጾም እዮም።"
Health ,ሓድሽ ዓሌት ኮሮናቫይረስ ዝኾነ ኦሚክሮን ኣብ ኤውሮጳ “ብናይ መብረቕ ናህሪ ይጋፋሕ” ከም ዘሎን ኣብ መጀመርታ እዚ ዓመት ኣብ ፈረንሳ ሰፊሕ ዝርግሐ ከም ዝህልዎን ቀዳማይ ሚኒስትር ጂን ካስቴክ ኣጠንቂቑ። እታ ሃገር ትማሊ ነቶም ካብ ዓዲ ኢንግሊዝ ዝኣትው ሰባት ዝምልከት ጽኑዓት እገዳታት ጉዕዞ ኣመሓላሊፋ። ኣብዚ ሰሙን ኦሚክሮን ተራእዩ ብዘይፈልጥ መጠን ኣብ መላእ ዓለም ይጋፋሕ ከም ዘሎ ውድብ ጥዕና ዓለም ኣጠንቂቑ ነይሩ። መልክፍቲታት እቲ ጠባዩ ዝቐየረ ቫይረስ ዛጊድ ኣብ 77 ሃገራት ተረጋጊጹ ኣሎ። ዓዲ ኢንግሊዝ ክሳብ ሕጂ ኣብቲ ዞባ ኣዝያ ዝተጠቕዐት ሃገር ኮይና ትማሊ ጥራይ 15 ሽሕ ሰባት በቲ ሓድሽ ዓሌት ኮሮናቫይረስ ተለኺፎም ተረኺቦም።
Health ,ጉጅለ ሰብ ሞያ ኣመሪካ ኣብ ክንዲ እቲ ምስ ቀታሊ ጎናዊ ሳዕቤን ዝተኣሳሰር ዘሎ ክታበት ኮቪድ-19 ዝኾነ ጆንሰን ኤንድ ጆንሰን ክታበታት ፋይዘርን ሞደርናን ክወሃብ ሙሉእ ድምጺ ሂቦም፡፡ ጸብጻብ ማእከል ምቁጽጻርን ምክልኻልን ሕማማት ኣመሪካ ከም ዘመልክቶ፡ ክታበት ጆንሰን ኤንድ ጆንሰን ካብ ዝወሰዱ ሰባት እቶም 57 ሳሕቲ ዘጋጥም ሕማም ምርጋእ ደም ኣጋጢሙዎም እዩ፡፡ ዛጊድ ድማ ሸውዓተ ደቂ ኣንስትዮን ክልተ ደቂ ተባዕትዮን ብጠቕላላ ትሸዓተ ሰባት ከም ዝሞቱ ተፈሊጡ ኣሎ፡፡ ኣስታት 16 ሚልዮን ኣመሪካውያን እቲ ሓደ ብልቃጥ ጥራሕ ዝወሃብ ክታበት ጆንሰን ኤንድ ጆንሰን ወሲዶም ኣለዉ፡፡ ‘ኤሲኤፒ’ ተባሂሉ ዝጽዋዕ ኣማኻሪ ጉጅለ፡ እቲ ክታበት እቶም ብበዝሒ ዝውሰዱ ዘለዉ ክታበታት ፋይዘርን ሞደርናን ኣብ ዘይብሉ እዋን ወይ እውን ሰባት ነዞም ክታበታት ክወስዱ ፍቓደኛታት ኣብ ዘይኮንሉ እዋን ጥራሕ ኣብ ጥቕሚ ክውዕል መኺሩ፡፡ እንተኾነ ማእከል ምቁጽጻርን ምክልኻልን ሕማማት (ሲዲሲ) ዛጊድ ብዛዕባ ምቕባል ምኽሪ እቶም ሰብ ሞያ ኣይወሰነን፡፡
Health ,ኦሚክሮን ተባሂሉ ዝፍለጥ ሓድሽ ዓሌት ኮሮናቫይረስ ተራእዩ ብዘይፈልጥ መጠን ኣብ መላእ ዓለም ይጋፋሕ ከምዘሎ ውድብ ጥዕና ዓለም ኣጠንቂቑ፡፡ መልክፍቲታት እቲ ጠባዩ ዝቐየረ ቫይረስ ዛጊድ ኣብ 77 ሃገራት ተረጋጊጹ ኣሎ፡፡ እንተኾነ ኣብ ካልኦት ሃገራት እውን ተባጺሑ ክኸውን ከምዝኽእል ዳይረክተር ውድብ ጥዕና ዓለም ዶ/ር ቴድሮስ ኣድሓኖም ተዛሪቡ፡፡ ነቲ ቫይረስ ዝተሓተ ግምት ከምዝተውሃቦ ዝሓበረ እቲ ዳይረክተር ‘‘ወላኳ እቲ ቫይረስ ከቢድ ሕማም ናይ ምስዓብ ዕድሉ ዝወሓደ እንተኾነ፡ ቀልጢፉ ዝዓቢ ዘሎ ቁጽሪ መልከፍቲ ግና እኹል ምድላው ንዘይገበረ ስርዓተ ጥዕና ከዕለቕልቖ ይኽእል እዩ’’ ኢሉ፡፡
Health ,ብኮሮናቫይረስ ዝተለኸፈ ፕረዚደንት ደቡብ ኣፍሪቃ ሲሪል ራማፎዛ ሓገዝ ሕክምና ይግበረሉ ከምዘሎ ቤት ጽሕፈቱ ኣፍሊጡ። ወዲ 69 ዓመት ራማፎዛ ፎኮስቲ ምልክታት ከምዘለውዎን ኣብ ነብሰ ውሸባ ከምዝርከብን ተሓቢሩ’ሎ። ፕረዚደንት ራማፎሳ ብድሕሪ ኣብ ስነስርዓት ቀብሪ ፕረዚደንት ደቡብ ኣፍሪቃ ነበር ዴ ክለርክ ምርካቡ ካብ ሰንበት ጀሚሩ ጥዕና ኣይተሰምዖን ተባሂሉ። በዚ ምኽንያት ምሉእ ሓላፍነት ስርሑ “ንዝቕጽል ሓደ ሰሙን” ናብ ምኽትል ፕረዚደንት ዴቪድ ማቡዛ ከምዘረከበ ተገሊጹ።
Health ,ብመንግስቲ ደቡብ ሱዳን ዝተገበረ መርመራ ከምዘርእዮ፡ ሰብ መዚ እታ ሃገር ናብ ወጻኢ ሃገር ኣብ ዝገሽሉ ግቡእ መርመራታት ናይ ኮቪድ-19 ከምዘይገብሩ ዘመላኽት ውጽኢት ከምዝተረኸበ ተገሊጹ። ፕረዚደንት ሳልቫ ኬር ኣብ ወርሒ ሕዳር ናብ ቀጠር ክገብሮ ሓሲቡ ዝነበረ መገሻ ቡዙሓት ካብ ኣባላት ቤት ጽሕፈቱ ብኮቪድ-19 ተለኺፎም ምስ ጸንሑ መገሽኡ ከቋርጽ ከምዝተገደደ ይዝከር። እቲ ዝተገበረ መርመራ ከምዘርእዩ፡ ዝበዝሑ ሰብ መዚ ደቡብ ሱዳን መርመራ ኮቪድ-19 ንዘካይድሎም ክኢላታት ላባራቶሪ፡ ካብ ጎረረኦም እምበር ካብ ኣፍንጭኦም ቅምሶ ከይወስድሎም ስለዘገድድዎም፡ እቲ ቅምሶ ካብ ጎሮሮ ጥራይ ቅምሶ ዝተወሰዶ ሰብ ዋላ ብኮቪድ-19 ተለኺፉ እንከሎ እቲ ውጽኢት ኣሉታ [ነጋቲቭ] ከርኢ ይኽእል እዩ ይብል። ፕረዚደንት ሳልቫኩር ካብ ናይ ዶሓ መገሽኡ ምስ ተረፈ፡ ምክትል ፕረዚደንት ሑሴን ዓብደልባግ ናብ ተሌቪዥን እታ ሃገር ቀሪቡ ኣብ ዝሃቦ መብርሂ ኣብ ብዙሓት ምጥርጣራት ከምዝነግስ ገይሩ’ዩ።
Health ,ሓይልታት ትግራይ ኣብ ክልል ዓፋር ኣብ ዝነበረሉ ግዜ ኣብ ልዕሊ 60 ትካለት ጥዕና ዕንወት ከምዘውረደ ሓላፊ ቢሮ ጥዕና ናይቲ ክልል ኣቶ ያሲን ሓቢብ ንቢቢሲ ገሊጹ። ኣቶ ያሲን ሓቢብ “ምሉእ ንምሉእ ተባሂሉ ክግለጽ ዝኽእል ሓንቲ ሆስፒታልን 62 መደበራት ጥዕናን ዓንዩ ኣሎ” ኢሉ። ካብተን ዕንወት ዘጋጠመን እተን 17 መደበር ጥዕና፡ ሓንቲ ሆስፒታልን 42 ማእከላት ጥዕናን ከምዝኾናን እቲ ዕንወት፡ ምዕናው መናድቅ እተን ኣብያተ ሕክምናን ስርቂ ናውቲ ሕክምናን ዘጠቃለለ ምዃኑ ኣቶ ያሲን ሓቢሩ። ኣብቲ ክልል ዘሎ ስርዓተ ጥዕና “ኣዕንየሞ’ዮም ከይዶም፡ እቲ ዝበጽሐ ዕንወት ብገንዘብ ክትመን እንከሎ ኣስታት ሓደ ቢልዮን ዶላር ኣቢሉ እዩ ዝግመት” ኢሉ። ቢቢሲ ነዚ ተገሊጹ ዘሎ ዕንወት ብዘይሻራዊ ኣካል ገረጋግጾ'ኳ እንተዘይክኣለ፡ ኣብ ክልል ዓፋር ኣብ ሞንጎ ፍሉይ ሓይሊ ክልል ዓፋርን ሓይልታት ትግራይን ኣዋርሕ ዝወሰደ ኵናት ተኻይዱ ነይሩ እዩ።
Health ,ኒውዚላንድ ከም ኣቆጻጽራ ኣውሮጳ ካብ 2008 ንደሓር ንዝተወለዱ ዜጋታታ ሽጋራ ምሻጥ ዝኽልክል ሕጊ ደንጊጋ። ካብቲ ዓመት ጀሚሩ ዝተወለደ ዜጋ እታ ሃገር ክሳብ መዋእሉ ኣብታ ሃገር ሽጋራ ምዕዳግ ከምዘይክልእ እቲ ሓድሽ ሕጊ ኣጊዱ’ሎ። መንግስቲ ኒውዚላንድ፡ በዚ መስርሕ ኣቢሉ ድሕሪ ነዊሕ ጊዜ እታ ሃር ካብ ምትካኽ ሽጋራ ነጻ ንምውጻእ ተሊሙ ዝተፈላለዩ ስጉምትታት ኣብ ምውሳድ ይርከብ። ሚንስተር ጥዕና እታ ሃገር ዶክተር ኣየሻ ቨራል “መናእሰይ ሽጋራ ምትካኽ ክጅምሩ ኣይንደልን” ክትብል ኣረዲኣ። ሓኻይምን ሰብ ሞያ ጥዕናን ኒውዚላንድ ነቲ ስጉምቲ “ኣብ ዓለም መሪሕ ዝኾነ ውሳነ” ክብሉ ብምንኣድ ደገፎም ኣረጋጊጾም ኣለዉ።
Health ,"ኤርትራ ንህዝባ ክታበት ኮሮናቫይረስ ምሃብ ዘይጀመረት እንኮ ኣፍሪቃዊት ሃገር ምዃና ሓላፊ ማእከል ምቁጽጻር ሕማማት ኣፍሪቃ ሲዲሲ ገሊጹ። ""ኤርትራ፡ ንስድራቤት ናይተን ክታበት ክህባ ዝተበገሳ 55 ሃገራት (ሕብረት ኣፍሪቃ) ዘይተጸንበረት እንኮ ሃገር'ያ"" ክብል ዳይሬክተር እቲ ትካል ዶ/ር ጆን ንከንጋሶንግ ተዛሪቡ። ኣብቲ ብሓሙስ ብማንዛ ዝሃቦ ጋዜጣዊ መግለጺ፡ ""ግና ተስፋ ኣይቆረጽናን"" ብምባል፡ ኤርትራ ህዝባ ክትከትብ ዘለዎ ተስፋ ገሊጹ'ሎ። መንግስቲ ኤርትራ ስለ ምንታይ ክታበት ምሃብ ከም ዝተሓሰመ ብንጹር ኣይገለጸን። ሓያሎ ዜጋታት እታ ሃገር ናብ ወጻኢ፡ ብፍላይ ጎረባብቲ ሃገራት ብዙሓት ብስራሕ ይኹን ካልእ ንግዳዊ ንጥፈታት ካብ ኤርትራ ኣብ ዝወጽኡሉ፡ ኣብተን ዝኣተዉለን ሃገራት ክታበት ክወስዱ ዕድል ከም ዝረኸቡ ምጭታት ንቢቢሲ ሓቢሮም።"
Health ,ምስቲ ኣብ ቀረባ እዋን ዝለባዕ ዘሎ ሓድሽ ዓሌት ኮሮናቫይረስ ብዝተሓሓዝ ክለዓሉ ዝኽእሉ ክልተ ዓበይቲ ሕቶታት ኣለዉ። እቲ ሓደ ‘ንኽላባዕ ክሳብ ክንደይ ይቕልጥፍ?’ ዝብል ክኸውን ከሎ ካልኣይ ሕቶ ድማ ‘ንዝሓዞ ሰብ ዝስምዖ ሕማም ከቢድ’ዶ ይኸውን?’ ዝብል’ዩ። ኣብ ዓለም ዘለዉ ተመራመርቲ ነዞም ሕቶታት መልሲ ክህቡ ከለዉ ብዙሕ ዝርዝር የብሎምን፤ ካብቲ ቅድም ክብል ዝነበረ መጽናዕቲታት መበገሲ ብምግባር’ዮም ዝዛረቡ። ስለዝኾነ ድማ ትኽክለኛ መልስን መብርህን ንምሃብ ምናልባት ክሳብ ሰሙናት ክወስድ ይኽእል’ዩ። ነዚ ዝወሃብ ሓጺር መልሲ ‘ቅልጡፍ እዩ’ ዝብል ይኸውን። ዋላ ኣብቶም ብስፍሓት ክታበት ዝተወሃበሎም ኮኑ ሰፊሕ ማዕበል ኮቪድ ኣሕሊፎም ልዑል ሕማማት ናይ ምክልኻል ዓቕሚ [‘ኢሚዩኒቲ’] ዘለዎም ከባብታት ከይተረፈ’ዩ ቅልጡፍ ዝርግሐ ዘለዎ።
Health ,ኣማኸርቲ መንግስቲ ብሪጣንያ፡ ኣብዚ መወዳእታ ዓመት፡ ሆስፒታል እታ ሃገር መዓልታዊ ኣስታት 1000 ሕሙማት ኦሚክሮን ክቕበላ ከምዝኽእላ ኣብቲ ብሰሉስ ዝተገብረን ብቐጥታ ብቢቢሲ ዝተመሓላለፈን ኣኼባ ሓቢሮም። ንዝርገሐ እቲ ቫይረስ ንምንካይን ንምቁጽጻርን ከኣ ህጹጽ ምላሽ ክወሃብ ከምዘለዎ ኣተሓሳሲቦም። ሚንስተራት ዓዲ እንግሊዝ ናብ ካልኣይ ደረጃ ምክልኻል ክኸዱ ከምዝኽእሉን፡ ሰባት ካብ ቤቶም ክሰርሑ፣ መከላኸሊ ማስክን ክታበት ኮቪድ ከምዝወሰደ ዘረድእ ምስክርነትን ዝኣመለሰ ነገራት ክተኣታቶ ከምዝኽእል መንግስታዊ ምንጪታት ንቢቢሲ ሓቢሮም።
Health ,ቢቢሲ ኣብዚ ዓመት እዚ [2021] ኣብ ሕብረተሰብን ባህልን ለውጢ ንምምጻእ እጃመን ዘበርክታ ካብ መላእ ዓለም ዝሓረየን 100 ጸለውትን ኣተባባዕትን ደቂ ኣንስትዮ ትማሊ ወግዓዊ ገይሩ'ሎ። ካብኣተን ብዕድመ ዝነኣሰት ተሸላሚት ኖቤል ሰላም ማላላ ዮሱፋዚ፣ ፈላሚት ቀዳመይቲ ሚኒስትር ሃገረ ሳሞኣ፡ ፊያሜ ናኦሚ ማታፋ፡ ከምኡ'ውን ህብብቲ ኣፍሪቃዊት ጸሓፊት ቺማማንዳ ንጎዚ ኣቺዴ ይርከብአን። ኣብዚ ዓመት'ዚ፡ ደቂ ኣንስትዮ ኣፍጋኒስታን ፍርቂ ዝርዝር ናይተን 100 ደቂ ኣንስትዮ ሒዘን ኣለዋ። ጉጅለ ጣሊባን ኣብ ወርሒ ነሓሰ 2021 ነታ ሃገር ድሕሪ ምቁጽጻሩ ህይወት ሚሊዮናት ኣፍጋናውያን ክቕየር እንከሎ ተመሃሮ ካልኣይ ደረጃ ትምህርቲ ዝኾና ደቂ ኣንስትዮ ናብ ቤት ትምህርቲ ከይኸዳ ተኸልኪለን እየን።
Health ,"ውድብ ጥዕና ዓለም፡ ኣብ መላእ ኤውሮጳ ቑጽሪ ሓድሽ መልከፍቲ ኮሮናቫይረስ ይውስኽ ኣብ ዘለወሉ ግዜ፡ ኤውሮጳ ዳግም ""ማእከል ለበዳ"" ኮሮናቫይረስ ኾይና ክብል ኣጠንቂቑ። ኣብ ኤውሮጳ ሓላፊ እቲ ትካል ዝኾነ ሃንስ ክሉግ ክሳብ ወርሒ ለካቲት 2022 ዓ.ም [ኣቆጻጽራ ኤውሮጳ] ኣብ ዘሎ ግዜ ልዕሊ ፍርቂ ሚሊየን ሰባት ብምኽንያት እቲ ቫይረስ ክሞቱ ከም ዝኽእሉ ሓቢሩ። ኣብቲ ዞባ እኹል ክታበት ይወሃብ ዘይምህላው'ውን ነቒፉ። ""እቲ ስልቲ ክንቅይሮ ኣለና፤ ለበዳ ኮቪድ-19 ክውስኽ እንከሎ ምላሽ ካብ ምሃብ መጀመርታ ንከየጋጥም ኣብ ምክልኻል ክንሰርሕ ይግባእ"" ኢሉ። ኣብ ቀረባ ኣዋርሕ ኣብቲ ዞባ መጠን ዝኽተቡ ሰባት ክጎድል ተራእዩ። ኣብ ስፔን 80 ሚኢታዊት ሰባት ክልተ ግዜ ክኽተቡ እንከለው፡ ፈረንሳን ጀርመንን - 68 ሚኢታዊትን 66 ሚኢታዊትን ጥራይ'የን ክኸትባ ክኢለን።"
Health ,ኣብ መላእ ዓለም ኣብ ውሽጢ 19 ኣዋርሕ ልዕሊ 5 ሚልዮን ሰባት ከም ዝሞቱ ዩኒቨርሰቲ ጆንስ ሆፕኪንስ ኣፍሊጡ፡፡ ዋላ'ኳ ክታበታት መጠን ሞት ክቕንስ እንተገበሩ፡ ገለ ሰብሞያ ጥዕና ግና እቲ ሓቀኛ ቁጽሪ ካብዚ ክዛይድ ከም ዝኽእል እዮም ዝገልጹ፡፡ ብተመሳሳሊ ኣብ ገለ ካባቢታት ድሕሪ ኣዋርሕ ቁጽሪ መልከፍቲ ይውስኽ ከም ዘሎ ሰብሞያ የጠንቅቑ፡፡ ውድብ ጥዕና ዓለም ሓቀኛ ቁጽሪ ብኮሮናቫይረስ ዝሞቱ ሰባት፡ ናይቲ ዛጊድ ኣብ መዝገብ ዝሰፈረ ክልተ ክሳብ ሰለስተ ዕጽፊ ክኸውን ከም ዝኽእል ይገልጽ፡፡ ልዕሊ 745 ሽሕን 800 ሞት ዝተመዝገበላ ኣመሪካ፡ ካብ ዓለም ዝለዓለ ምስ ኮቪድ ዝተኣሳሰር ብዝሒ ሞት ዝተመዝገበላ ሃገር እያ፡፡ ልዕሊ 607 ሽሕ ሰባት ዝሞቱዋ ብራዚልን ልዕሊ 458 ሽሕ ሰባት ዝሰኣነት ህንድን ድማ ካልኣይን ሳልሳይን ደረጃ ሒዘን ኣለዋ፡፡
Health ,ንኣበጋግሳ ለበዳ ኮቪድ-19 ክምርምሩ ዝፀንሑ ትካላት ድሕነት ኣሜሪካ መበቆል ኮቪድ-19 ከይተፈለጠ ክተርፍ ከምዝኽእል ገሊፆም፤ እንተኾነ እቲ ቫይረስ ንሰባት ንምጉዳእ ከምዘይተሰርሐ ኣፍሊጦም። ሃገራዊ ድሕነት ኣሜሪካ ብመሰረት ዘውፅኦ ሓበሬታ፡ እቲ ቫይረስ ካብ እንስሳት ናብ ሰብ ዝተመሓላለፈ ወይ ካብ ቤተ-ፈተነ ልሒኹ ዝወፀሉ ዕድል ክህሉ ይኽእል። ካብ ክልቲኦም ሓሳባት ወፃኢ ግና፡ ኣብ መበቆል እቲ ቫይረስ ብዝምልከት ኣብ ፅኑዕ መደምደምታ ምብፃሕ ዘኽእል ሓበሬታ ከምዘየለ ተገሊፁ። እዚ ፀብፃብ ትካላት ድሕንነት ኣሜሪካ ወግዓዊ ምስኮነ፡ ቻይና ነፂጋቶ ኣላ።
Health ,"ዓለማዊ ለውጢ ክሊማ (ከባቢ ኣየር) ንምቁጽጻር ዝግበር ጻዕርታትን ተበግሶታትን ብቐንዱ መራሕቲ ሃገራት ኣብ ዝወስድዎ ሓበራዊ ስጉምቲ ይምስረት። ይኹን’ምበር ብደረጃ ውልቀሰባት’ውን ኣብ ምንካይ ጉድኣት ዘኸትሉ ልቀታት [ምፍናው ዝተቓጸሉ ጋዛት] ሓላፍነት ኣለና። እምበኣር ክተኸትልዎም እትኽእሉ ኣሉታዊ ጽልዋታት ንምንካይ ክትፍጽምዎም ካብ ዝግብኡ ዕማማት ንገሊኦም ክነቕርብ። እንነብረሉ ገዛ ክመውቕ ኮነ ክዝሕል ብምድላይ ኣብ እንገጥሞም ውጽኢታት ቴክኖሎጂ ክንገብሮ ንኽእል ምምሕያሻት ንዓለምና ዓብዪ ትርጉም ኣለዎ። ""ብጋዝ ወይ ዘይቲ ካብ ዝሰርሑ ሙቐት ዝፈጥሩ ናውቲ ገዛ ናብ ብኤለክትሪክ ዝሰርሑ ምስግጋር ወሳኒ ዝኾነ ለውጢ’ዩ ዘምጽእ” ይብል ሙሁር ኢምፐሪያል ኮሌጅ ለንደን ዶከተር ኒል ጄኒንግስ።"
Health ,"ሃገራት መጠን ልቀት ካርቦን ንምቕናስ ዝሓዞኦ ትልሚ ካብቲ ሓደገኛ ለውጢ ክሊማ ንምክልኻል ዝድለ መጠን ዝተሓተ ከምዝኾነ ፕሮግራም ከባቢ ውድብ ሕቡራት ሃገራት ገሊጹ። እቲ ኣብ መጠን ልቀት ዘሎ ሃጓፍ ኣመልኪቱ ዝወጸ ጸብጻብ ከምዝሕብሮ፡ እቲ ሃገራት መጠን ልቀት ካርቦን ንምቕናስ ዝኣተወኦ መብጽዓ፡ ኣብዚ ክፍለ ዘበን መጠን ሙቐት ዓለም ትሕቲ 1.5 ዲግሪ ሰሊሸስ ኮይኑ ክቕጽል ዘኽእል ኣይኮነን። መጠን ሙቐት ዓለም ናብ 2.7 ሰሊሸስ ከምዝዓቢ እቲ መጽናዕቲ ዝሓበረ ኮይኑ፡ እዚ ወሰኽ ከቢድ ዕንወት ዘውርድ እዩ ኢሉ። እንተኾነ እቲ መጠን ልቀት ናብ ዜሮ ንምውራድ ዝተትሓዘ ናይ ነዊሕ እዋን ሽቶ እንተተዓዊቱ፡ መጠን ሙቐት ምቕናስ ከምዝከኣል ተስፋ ኣሎ። ዋና ጸሓፊ ውድብ ሕቡራት ሃገራት ኣንቶንዮ ጉተረዝ ነቲ ጸብጻብ "" ከቢድ መንቅሒ ደወል"" ክብል ገሊጽዎ።"
Health ,ሕብረት ኣፍሪቃ 110 ሚልዮን ክታበት ኮሮናቫይረስ ካብ ኩባንያ ሞዴርና ክዕድግ ውጥን ከምዘለዎ ተገሊጹ። ብመሰረት ኣሜሪካ ዘቀላጠፈቶ ስምምዕ እቲ ፈለማይ ዙር 15 ሚልዮን ክታበት ኣብ መዛዘሚ 2021 ናብ ኣፍሪቃ ክኣትው ምዃኑ ተፈሊጡ’ሎ። ተወሳኺ 35 ሚልዮን ክታበት ኣብ ቀዳማይ ርብዒ ዓመት 2022 ናብታ ኣህጉር ዝኣትው ኮይኑ ኣብ ካልኣይ ርብዒ ዓመት ድማ ኣስታት 60 ሚልዮን ክቐርብ’ዩ ተባሂሉ። ኩሎም ክታበታት ከኣ ኩባንያ ሞዴርና ብዝተሓተ ዋጋ ዘቕረቦም’ዮም።
Health ,ኣብ ኢስዋቲኒ ሓካይም ንፖሊስ እታ ሃገር ኣይነተኣናግድን ክብሉ ነጺጎም። ምኽንያቶም ድማ ኣብታ ሃገር ኣብ ዝሓለፈ ሮብዕ ንስርዓተ ዴምክራሲ ብዝተገበረ ናይ ድጋፍ ሰልፊ ሓካይም ካብ ፖሊስ ብዝተተኮሶም ጥይት ስለዝተጎድኡ ከምዝኾነ ገሊጾም። ኣብታ ሽማ ካብ ስዋዚላንድ ናብ ኢስዋቲኒ ዝቐየረት ብፍጹም ንጉሳዊ ስርዓት እትመሓደር ሃገር ካብ ዝሓለፈ ወርሒ ሰነ ጀሚሩ ተቓውሞታት በርቲዖም ኣለዉ። ብሰንኪ ኣብታ ሃገር ዝተወልዐ ዕግርግር ድማ ከም ፌስቡክ ዝኣመሰሉ ናይ ኢንተርኔት ኣገልግሎታት ንግዚኡ ተዓጽዮም ኣለዉ። ሓይልታት ጸጥታ ኢስዋትኒ ነቶም ተቛውሞታት ንምብታን ጠያይቲ ተጠቒሞም እዮም ንዝብል ክሲ ዝነጸገ መንግስቲ እታ ሃገር: ዝኾነ ይኹን ዓይነት ሰለማዊ ሰልፍታት ኣጊዱ’ሎ። “ናብ ሓካይም ተተኵሱ’ዩ ዝብል ጸብጻብ የብልናን” ክብል ወሃቢ ቃል መንግስቲ ንቢቢሲ ፎከስ ኦን ኣፍሪቃ ተዛሪቡ።
Health ,"ሰራሕተኛታት ጥዕና ብለበዳ ኮሮናቫይረስ ኣዝዮም ከም ዝተጠቕዑን ካብ 80 ክሳብ 180 ሽሕ ክኢላታት ብሰንኪ እቲ ቫይረስ ሞይቶም ክኾኑ ከም ዝኽእሉን ውድብ ጥዕና ዓለም ኣፍሊጡ። እዚ ካብ ወርሒ ጥሪ 2020 ክሳብ ግንቦት 2021 ዝተመዝገበ'ዩ። ኣብ ዓለም 135 ሚሊየን ሰራሕተኛታት ጥዕና ከም ዘለው ይግመት። ኣብቲ ዝወሃብ ዘሎ ክታበታት ሰራሕተኛታት ጥዕና ቐዳምነት ክወሃቦም ኣለዎ ዝበለ ዳይሬክተር እቲ ውድብ ዶክተር ቴድሮስ ኣድሓኖም፡ ኣብ ዝርግሐ እቲ ክታበት ዝርአ ዘሎ ዘይፍትሓውነት ኮኒኑ። ዶክተር ቴድሮስ ካብ 119 ሃገራት ዝተረኸበ መረዳእታ ብምጥቃስ ""ብማእኸላይ ገምጋም ኣብ ዓለም 40 ሚኢታዊት ሰራሕተኛታት ጥዕና ጥራይ ከም ዝተኸተቡ የመልክት። እዚ ንርእሱ በብዞብኡን ቑጠባዊ ዓቕምን ዝተፈላለየ'ዩ"" ኢሉ። ኣብ ኣፍሪቃ ትሕቲ 1/10፤ ልዑል እቶት ኣብ ዘለወን ሃገራት ድማ 8/10 ሰራሕተኛታት ጥዕና ከም ዝተኸተቡ ሓቢሩ።"
Health ,"ውድብ ጥዕና ዓለም፡ ኣብ ኣውሮጳን ገለ ክፋላት ኤሽያን ክሳብ ወርሒ መጋቢት ተወሳኺ 700 ሽሕ ሰባት ክሞቱ ከም ዝኽእሉ ኣጠንቂቑ። ኣብ ሃገራት ኣውሮጳ ብሰንኪ ኮሮናቫይረስ ዘጋጠመ መጠን ሞት 1.5 ሚልዮን ከም ዝሓለፈ እቲ ትካል ይገልፅ። እቲ ትካል፡ ቅድሚ እቲ ዝመፅእ ዘሎ ወርሒ መጋቢት 2022፡ ኣብ 49 ሃገራት፡ ብፅኑዕ ዝሓመሙ ኣብ ዝሕከምሉ ክፍልታት ""ዝለዓለ ወይ ድማ ሕሉፍ ውጥረት"" ከጋጥም ከም ዝኽእል ኣጠንቂቑ። ኣብ ኣውሮጳ ዝምዝገብ ዘሎ ልዑል ቁፅሪ መልከፍቲ እቲ ቫይረስ፡ ኦስትሪያ ዳግማይ ዕፅዋ ክትድንግግን ካልኦት ሓደሽቲ መከላኸሊ መገዲታት ዝርግሐ እቲ ቫይረስ ኣብ ግምት ክተእትውን ተገዲዳ'ያ። እንተኾነ ብዙሓት ሃገራት ለበዳ እቲ ቫይረስ ንምግታእ ንዝወስድኦ ሓድሽ ስጉምትታት ሓያል ተቓውሞ የተኣናግዳ ኣለዋ። ኣብ ኔዘርላንድ ብኽፋል ዝተኣወጀ ዕፅዋ ኣብታ ሃገር ንመዓልታት ዝቐፀለ ሓያል ናዕቢ ክውላዕ ምኽንያት ኮይኑ'ዩ።"
Health ,"ኣብ ዝሓለፋ መዓልታት ውድብ ጥዕና ዓለም ፈላማይ ክታበት ዓሶ ኣብ ረብሓ ንክውዕል ምስ ኣጽደቖ ተመራመርትን ሰብ ሞያ ጥዕናን ልዕሊ ኹሉ ተሓጒሶም። ዓመታዊ፡ ኣብ ሃገራት ትሕቲ ሰሃራ ልዕሊ 260 ሽሕ ትሕቲ ሓሙሽተ ዓመት ህጻናት ብሕማም ዓሶ ይሞቱ። እቲ ሕጂ ተራእዩ ዘሎ ምዕባለ ክታበት ድማ ህይወት ዓሰርታት ኣሽሓት ከድሕን ተስፋ ከም ዝተገብረሉ ውድብ ጥዕና ዓለም ይገልጽ። ዳይሬክተር ውድብ ጥዕና ዓለም ዶክተር ቴድሮስ ኣድሓኖም ""ኣንጻር እዚ ጥንታውን ሓደገኛን ሕማም ዝኸውን ውጽኢታዊ ክታበት ንምርካብ ንዘመናት ክጽበዮ ዝጸናሕኹ እዩ። ታሪኻዊ'ዩ"" ብምባል እቲ ትካል እዚ ፈላማይ ክታበት ዓሶ ብሰፊሑ ኣብ ረብሓ ክውዕል ይምዕድ ኢሉ።"
Health ,ኣብ ዓዲ እንግሊዝ ነባራይ ዝኾነ ሓደ ውልቀሰብ፡ ክልቲኡ ኩሊቱ ካብ መጠን ንላዕሊ ገዚፍ ብምዃኑ ክእለየሉ ከም ዝኸኣለ ሓካይም ገሊጾም። ወዲ 54 ዓመት ዋረን ሂግስ፡ ብሓፈሻ 35 ኪሎ ግራም ዝምዘን ክፋል ኣካሉ ካብ ሰብነቱ ንምእላይ ልዕሊ ክልተ ሰዓታት ዝወሰደ መጥባሕቲ ተኻይድሉ። ተራእዩ ብዘይፈልጥ ኩነታት እቲ ውልቀሰብ፡ ኩሊቱ ዛጊድ እቲ ዝዓበየ ከም ዝኾነን ክብረወሰን ከም ዝሓዘን ተፈሊጡ። ኣቦ ሓደ ቖልዓ ዝኾነ እዚ ውልቀሰብ፡ ፖሊሲስቲክ ብዝተባህለ ዓይነት ሕማም ኩሊት ዝተጠቕዐ ኾይኑ፡ 'ብዝኾነ መዐቀኒ እንተዝልካዕ' ኣብ ዓለም እቲ ዝዓበየ ኩሊት ዘለዎ ሰብ ከም ዝኾነ እቶም ሓካይም ተዛሪቦም።
Health ,ኣብ ዝበዝሕ ክፋል ኣፍሪቃ ዝርከቡ ህጻናት ካብቲ ቀታሊ ዝኾነ ሕማም ዓሶ ንምድሓን ዝዓለመ ክታበት ኣብ ቃልሲ እቲ ሕማም ታሪኻዊ ብዝተባህለ ኩነታት ምሃብ ክጅመር እዩ። ሕማም ዓሶ ኣብ ታሪኽ ደቂ ሰባት ንነዊሕ ዓመታት ካብ ሞንጎ ዝጸንሑ መቕሰፍትታት ሓደ ኮይኑ ምኽንያት ሞት ብዙሓት ህጻናትን ዕሸላትን ከም ዝኾነ ይፍለጥ። ኣብዚ እዋን ከኣ ዳርጋ ንሓደ ክፍለ ዘመን ዝኣክል ፈተነ ድሕሪ ምክያድ ክታበት ክርከብ ምኽኣሉ ሓደ ካብ ሞንጎ ኣብ ታሪኽ ሕክምና ዝተመዝገቡ ዓወታት ኮይኑ’ሎ።
Health ,"ሉሲ መጀመርታ ኣብ ጡባ ሕበጥ ክትረክብ እንከላ፡ ፈጺሙ መንሽሮ [ካንሰር] ክኸውን'ዩ ዝብል ግምት ኣይነበራን። ጡባ ናይ ምፍታሽ ልምዲ ስለ ዘይነበራ ""ሃንደበት"" እያ ኣብቲ ከባቢ ሕበጥ ምህላው ፈሊጣ። ""ጓል 50 ዓመት ምስ ኮንኩ ምፍታሽ ክጅምር'የ ኢለ ይሓስብ ነይረ"" ዝበለት ሉሲ መርመራ ምስ ገበረት ኣብ 26 ዕድሚኣ መንሽሮ ጡብ ከም ዘለዋ ፈሊጣ። ኣብዚ ወርሒ ኢንግሊዛዊት ድምጻዊት ሳራ ሃረዲንግ ብሰንኪ መንሽሮ ጡብ ከም ዝሞተት ይፍለጥ። በዚ ምኽንያት መናእሰይ ደቂ ኣንስትዮ ብኣጋ ኣጥባተን ሕበጥ ከይህሉ ክፍትሻን መርመራ ክገብራን ይምዓድ።"
Health ,እቲ ንዝሓለፈ ዓሰርተ ሓደ ኣዋርሕ ዝተኻየደ ኲናት ትግራይ ስዒቡ፡ ከቢድ ማሕበራዊ ቅልውላው በጺሑ፤ ትካላት ጥዕና ድማ ንሓደጋ ተቓሊዐን። ብፍላይ ኣብ ዝሓለፈ ሰለስተ ኣዋርሕ ድማ፡ ሓይልታት ትግራይ፡ ንኣብዝሓ ከባብታት ትግራይ ካብ ዝቆጻጸሩ ጀሚሩ ኩሎም መገዲ መራኸቢታት ተዓጽዮም ኣብ ዘለውሉ እዋን፡ ልዕሊ 90 ሚኢታዊ ህዝቢ ንሓደጋ ጥሜት ተሳጢሑ ከምዘሎ ውድብ ሕቡራት ሃገራት ምግላጹ ዝዝከር እዩ። ብሰንኪ ጥሜት ሞት ይስዕብ ከ ምዘሎ ድማ ገለ ጸብጻባት ይሕብሩ። ቢቢሲ፡ ምስዝን ተዛመድቲ ጉዳያት ጥዕናን ብዝተኣሳሰር ንሓላፊ ቢሮ ጥዕና ትግራይ፡ ምስ ዶክተር ሓጎስ ጐደፋይ ቃለ-መሕትት ኣካይዱ ኣሎ።
Health ,መንግስቲ ኬንያ ካብ ዝመጽእ ወርሒ ጀሚሩ ክታበት ኮሮናቫይረስ ዘይወሰዱ ዜጋታት መንግስታዊ ኣገልግሎት ከምዘይረኽቡ ኣፍሊጡ። ሚኒስትሪ ጥዕና ሙታሂ ካግዌ ዘይተኸትቡ ሰባት ካብ ህዝባዊ መጓዓዝያ፣ ናይ ውሽጢ ሃገር በረራታትን ኣገልግሎት ባቡርን ከም ዝኽልከሉ ሓቢሩ። ናብ ሚኒስትሪ ትምህርቲ፣ ቤት-ጽሕፈት ኢሚግሬሽን፣ እቶትን ካልኦት ኣገልግሎት ዝህቡ ትካላት መንግስትን ዝኸዱ ኬንያውያን ምስክር ወረቐት ክታበት ከርእዩ ክግደዱ’ዮም።
Health ,ዝርግሐ ለበዳ ኮሮናቫይረስ ንምዕጋት ኣብ መላእ ኤውሮጳ ዝተቐመጡ ሓደሽቲ መምርሒታት ገደብ ምንቅስቓስ ተቓውሞ ክገጥሞም እንከሎ ኦስትሪያ ዕጽዋ ኣዊጃ። ካብ ትማሊ ፍርቂ ለይቲ ጀሚሩ ዜጋታት እታ ሃገር ካብ ገዝኦም ክሰርሑ ብምእዛዝ መሰረታዊ ኣገልግሎት ዘይህቡ ትካላት ንግዲ ክዕጸው ገይራ። ኦስትሪያ ለበዳ ኮሮናቫይረስ ካብ ዝርኣይ ኣትሒዙ ሎሚ ንራብዓይ ግዜ’ያ ኣዋጅ ዕጽዋ ትእውጅ ዘላ። ሰብ መዚ እታ ሃገር ኣብያተ ብልዒ፣ እንዳ መስተ፣ እንዳ ጸጉሪ፣ ቲያትርን ካልኦት መሰረታዊ ኣገልግሎት ዘይህቡ ትካላት ንግድን ክዕጸው መምርሒ ሂቦም ኣለው። ሚኒስትሪ ጥዕና ዎልፍጋንድ ሙቸክስታይ “ከቢድ ዕጽዋ ምንቅስቓስ ብሕታዊ ኣማራጺና’ዩ” ኢሉ። ብዓሰርታት ኣሽሓት ዝቑጸሩ ተቓወምቲ እታ ሃገር ግን ኣብ ርእሰ ከተማ ቬና ዕጽዋ ቅድሚ ምእዋጁ ናብ ኣደባባያት ብምውጻእ ተቓውሞ ገይሮም ነይሮም።
Health ,ኬኔዝ ጁድ ወዲ 99 ዓመት ክኸውን ይኽእል እዩ፤ ግን ድማ ኣብ ውድርር ብሽክለታ ቱር ዴ ፎርስ ይወዳደር ኣሎ። እዚ በዓል ጸጋ ዕድመ ሰብኣይ ልዕሊ ሓሙሽተ ሽሕ ዕዱማት ኣብ ዝተሳተፍሉ ኣብ ዝሓለፈ ወርሒ ኣብ ዝተኻየደ ዓለምለኻዊ ውድድር ብሽክለታ ብሩር መዳልያ ተዓዊቱ። ኣብዚ ውድድር ካልኣይ ኮይኑ ንምዝዛም ንልዕሊ 26 መዓልታት 3770 ኪሎ ሜትሮ ብሽክሌታ ዘዊሩ። ብማእኸላይ ገምጋም ኣብ 24 ሰዓታት ልዕሊ 114 ኪሎ ሜትሮ ይሽፍን ነይሩ። እዚ ርሕቐት መብዛሕትኦም መናእሰያት ኣብ መዓልቲ'ውን ክሽፍንዎ ኣይክእሉን እዮም። ንሱ ሳይክል ክዝውር እንከሎ፡ ኣብ ሰሜን ኢንግሊዝ ኣብ እትርከብ ተወሊዱ ዝዓበየላ ዮርክሺር ዘለው ጽምዋ ብዝዓሰሎም ጽርግያታት ይምሰጥ ነይሩ።
Health ,"ውድብ ጥዕና ዓለም፡ ኣብ ኣውሮጳ ብዘስፋሕፍሕ ዘሎ ለበዳ ኮቪድ-19 ከም ዝተሻቐለ ብምሕባር ሰባት ኣብ ኩሉ ምንቅስቓስን ምትሕውዋስን መሸፈኒ ኣፍን ኣፍንጫን [ማስክ] እንተኣዘውቲሮም ነቲ ዝርገሐ ንምግታእ ከም ዝሕግዝ ሓቢሩ። ዞባዊ ዳይሬክተር ዶክተር ሃንስ ክሉግ፡ ካብ ሕጂ ጀሚርካ ኣብ ምክልኻል ህጹጽ ስጕምቲ እንተ ዘይተወሲዱ፡ ኣብ ዝመጽእ መጋቢት፡ 500,000 ሰባት ክሞቱ ከም ዝኽእሉ ንቢቢሲ ኣብ ዝሃቦ ሓበሬታ ኣጠንቂቑ። እዚ መጠንቀቕታ'ዚ፡ ሓያሎ ሃገራት ልዑል መጠን መልከፍቲ ከም ዘለወን ብምሕባር ምሉእን ከፊላውን ዕጽዋ ኣብ ዝጀመራሉ እዋን እዩ ዝመጽእ ዘሎ። ዶክተር ክሉግ፡ ንኹሉ ዝኸውን እኹል ክታበት ዘይምህላው ከምኡ'ውን እቲ ኣብ ወቕቲ ክረምቲ ዘጋጥም ሰዓል ነቲ ዝያዳ ዝላባዕ ዘሎ ልዑል ናይ ምዝርጋሕ ክእለት ዘለዎ ደልታ ዝተባህለ ዓሌት ኮሮናቫይረስ ካብ ዘጋድድ ቀንዲ ረቛሒ ምዃኑ ገሊጹ። ነቲ ዝርግሐ ንምግታእ፡ ቁጽሪ ክታበታት ክውስኽ፣ መሰረታዊ ናይ ጥዕና ስጉምታትን ሓድሽ ሕክምናዊ ፍወሳን ክተኣታቶ ጸዊዑ ።"
Health ,ኣብ ኣርጀንቲና ሓንቲ ሰበይቲ ብዘይ ዝኾነ መድሓኒትን ሕክምናዊ ክንክንን ካብ ኤችኣይቪ ነጻ ኮይና ተረኺባ፤ እዚ ኣጋጣሚ ንኻልኣይ እዋን ዝተመዝገበ ክስተት እዩ፡፡ ዶኳትር፡ ናይቲ ተሓካሚ ሕማም ናይ ምክልኻል ዓቕሚ ባዕሉ፡ ነቲ ቫይረስ ከምዘጥፈኦ እዮም ዝኣምኑ። ኣብ ልዕሊ ሓደ ቢልዮን ዝኾኑ ዋህዮታት ሰብነታ ብዝተገበረ ምርመራ፡ እዚ ዝበሃል መልከፍቲ ቫይረስ ከምዘይተረኸባ እዩ ሕክምናዊ ውጽኢታ ዘመላኽት፡፡ እዚ ከይዲ ክፍለጥ እንድሕር ዳኣ ተኻኢሉ ኤችቫይቪ ንምጥፋእ ወይ ብዘተኣማምን ኩነታት ንምሕካም መገዲ ክፈጥር ከምዝኽል ሰብሞያ ዝገልጹ።
Health ,ካሪና ኣብ ኦስትርያ - ከተማ ቪየና እትነብር መምህር ዮጋ እያ። ጸረ-ኮሮናቫይረስ ክታበት ዘይወሰደት ኮይና ንመጻኢ’ውን ናይ ምኽታብ ውጥን የብላን። በዚ ምኽንያት ከኣ ኣብ ዕጽዋ ክትጸንሕ ተገዲዳ’ላ። ንሳ ጥራሕ ዘይኮነትስ ካልኦት ኣስታት ክልተ ሚልዮን ሰባት’ውን ነቲ ክታበት ብዘይምውሳዶም ኣብ ዕጽዋ ክጽንሑ ተገዲዶም ኣለዉ። ንሳ ከም ስራሕ ወይ መግቢ ንምዕዳግ ዝበሉ ኣገደስቲ ምኽንያታት እንተዘይኮይኑ ገዝኣ ክትወጽእ ኣይፍቀደላን። ናብ ካፌታትን ሬስቱራንትን ክትኣትው ኣይፍቀደላን። ረብሓ ናይቲ ዕጽዋ ክትግንዘቦ ከምዘይከኣለት እትዛረብ ካሪና ከምዘሕርቓ’ውን ትገልጽ።
Health ,"ኣብ 88,000 ወለንተኛታት መጽናዕቲ ዝገበሩ ተመራመርቲ፡ ካብ ሰዓት 10 -11 ናይ ምሸት ብስሩዕ ምድቃስ ጥዕና ከምዝህብ ሓቢሮም። እቶም ብትካል ባዮባንክ ዝተደገፉ ሊቃውንቲ፡ ስርዑን ብእዋኑ ምድቃስን ብሰንኪ ወቕዒ ልቢ ካብ ዝመጽእ ሕማማት ከምዝከላኸል ኣረዲኦም። እቲ ናይ ኣካላትና ተፈጥሮኣዊ ናይ 24 ሰዓታት ስሩዕ ዑደት ንጥዕናን ንቕሓትን ኣገዳሲ እዩ። ንከም ጸቕጢ ደም ዝኣመሰሉ ነገራት እውን ክከላኸል ይኽእል'ዩ። እቶም ብዛዕባ ድቃስን ምንቃሕን መጽናዕቲ ዘካየዱ ተመራመርቲ፡ ኣብ ጉንቦ አእዳው እቶም ወለንተኛታት ንሸውዓተ መዓልቲ ዝኣሰሩዎ ሰዓት መሰል መሳርሒ ዘርኣዮም ሓበሬታ ኣብ ኤውሮጳዊ ናይ ልቢ ጆርናል ሓቲሞምዎ።"
Health ,ሰብ ሞያ መጥባሕቲ ኣመሪካ ናይ ሓሰማ ኮላሊት ናብ ሰብ ናይ ምስግጋር ዕዉት ስራሕ ሰሪሖም ኣለዉ፡፡ እቲ መስርሕ ዝውውር ኣብ ዓውዲ ሕክምና ኩላሊት ተስፋ ዝህብ ዓወት ተባሂሉ ተሞጒሱ ኣሎ፡፡ ኣብ ዓለም ኣብ ስቓይ ኮይኖም ኮላሊት ዝልግሰሎም ዝሰኣኑ ወይ ካልእ ክትከለሎም ተራ ሒዞም ዝጽበዩ ብዙሓት ሰባት ኣለዉ፡፡
Health ,ኣብ መላእ ዓለም ኣብ ውሽጢ 19 ኣዋርሕ ልዕሊ 5 ሚልዮን ሰባት ከም ዝሞቱ ዩኒቨርሰቲ ጆንስ ሆፕኪንስ ኣፍሊጡ፡፡ ዋላ'ኳ ክታበታት መጠን ሞት ክቕንስ እንተገበሩ፡ ገለ ሰብሞያ ጥዕና ግና እቲ ሓቀኛ ቁጽሪ ካብዚ ክዛይድ ከም ዝኽእል እዮም ዝገልጹ፡፡ ብተመሳሳሊ ኣብ ገለ ካባቢታት ድሕሪ ኣዋርሕ ቁጽሪ መልከፍቲ ይውስኽ ከም ዘሎ ሰብሞያ የጠንቅቑ፡፡ ውድብ ጥዕና ዓለም ሓቀኛ ቁጽሪ ብኮሮናቫይረስ ዝሞቱ ሰባት፡ ናይቲ ዛጊድ ኣብ መዝገብ ዝሰፈረ ክልተ ክሳብ ሰለስተ ዕጽፊ ክኸውን ከም ዝኽእል ይገልጽ፡፡ ልዕሊ 745 ሽሕን 800 ሞት ዝተመዝገበላ ኣመሪካ፡ ካብ ዓለም ዝለዓለ ምስ ኮቪድ ዝተኣሳሰር ብዝሒ ሞት ዝተመዝገበላ ሃገር እያ፡፡
Health ,ዓለማዊ ለውጢ ክሊማ (ከባቢ ኣየር) ንምቁጽጻር ዝግበር ጻዕርታትን ተበግሶታትን ብቐንዱ መራሕቲ ሃገራት ኣብ ዝወስድዎ ሓበራዊ ስጉምቲ ይምስረት። ይኹን’ምበር ብደረጃ ውልቀሰባት’ውን ኣብ ምንካይ ጉድኣት ዘኸትሉ ልቀታት [ምፍናው ዝተቓጸሉ ጋዛት] ሓላፍነት ኣለና። እምበኣር ክተኸትልዎም እትኽእሉ ኣሉታዊ ጽልዋታት ንምንካይ ክትፍጽምዎም ካብ ዝግብኡ ዕማማት ንገሊኦም ክነቕርብ። እንነብረሉ ገዛ ክመውቕ ኮነ ክዝሕል ብምድላይ ኣብ እንገጥሞም ውጽኢታት ቴክኖሎጂ ክንገብሮ ንኽእል ምምሕያሻት ንዓለምና ዓብዪ ትርጉም ኣለዎ።
Health ,ኣብዚ ሓያል ቅልውላው ዘለወሉ ግዜ፡ በቲ ሓደ ወገን ሰራሕተኛታት ምጥፋእ ሓዊ፡ ካብ በብገዝኡ ሬሳ ምውታት ይኣርዩ። በቲ ካልእ ሸነኽ ድማ ሕፅረት ኦክስጅንን ኣብ ፀገም ግዘ ነንባዕሉ ዝተሓጋገዝ ማሕበረሰብ ኣሎ። እዚኦም ካብታ ኣብዚ እዋን ብለበዳ ኮቪድ-19 ትሕቆን ዘላ ኢንዶኖዥያ፡ ዝወፅኡ ዘለዉ ተርእዮታት እዮም። ኣብታ ሃገር ዛጊድ ልዕሊ 2.7 ሚልየን መልከፍቲ ከጋጥም እንከሎ ኣብቲ ዝሓለፈ 15 ሰነ ድማ ኣብ መዓልቲ ቁፅሪ ብኮሮናቫይረስ ዝተለኸፉ ሰባት 56 ሽሕን 700 ሓሊፉ’ዩ። ኣብ ክልተ መዓልቲ ጥራሕ፡ ብተኸታታሊ ልዕሊ 50 ሽሕ ሓድሽ መልከፍቲ ኮሮናቫይረስ ተመዝጊቡ፤ እዚ ድማ ኤሽያ ሓዳሽ ሕምብርቲ ኮቪድ-19 ክትከውን ገይሩዋ ኣሎ። ዝርግሐ እቲ ኣዝዩ ተመሓላላፊ ዝኾነ ሓድሽ ዓይነት ኮሮናቫይረስ ዝኾነ ዴልታ ቫይረስ ይቕፅል ብምህላዉ ድማ፡ ኢንዶኖዥያ ዝሓሰመ ቅልውላው ከጋጥማ’ዩ።
Health ,ዳይሬክተር ፕሮግራም ምግቢ ዓለም ዴቪድ ቢዝሊይ፡ ሕቡራት ሃገራት ኣብ ትግራይ ዘለዎ ክዙን ምግቢ ኣብ ዝቕፅል ዓርቢ ይውዳእ ከምዘሎ ኣጠንቂቑ። ምግቢ ንዘድልዮም ሰባት ሓገዝ ንምቕራብ ኣብ መዓልቲ 100 መኻይን ናብ ትግራይ ክኣትዋ ከምዝግባእ ድማ ገሊፁ። ኣብዚ ሕዚ እዋን 170 መኻይን ምግቢ ኣብ ጎረቤት ክልል ዓፋር ተዓጊተን ክንቀሳቐሳ ከምዘይኽኣላ፡ እቲ ዳይሬክተር ብመገዲ ትዊተር ሓቢሩ። ኣብ ትግራይ ሰባት ይጠምዩ ከምዘለዉ ዝገለፀ ዴቪድ ቢዝለይ፡ እዘን ተዓጊተን ዘለዋ መኻይን ክንቀሳቐሳ ክፍቀደለን ፀዊዑ። እዚ ከምዚ ኢሉ እንከሎ ሕቡራት ሃገራት፡ ኣብ ትግራይ ኣብ ዝርከባ መዓስከራት ስደተኛታት፡ ምግብን ማይን ክውዳእ ከምዝኽእል ገሊፁ።
Health ,ኣቶ ሲሳይ ተስፋዬ ክልተ ኩሊቱ ምስራሕ ጠጠው ካብ ዘብላ ሰለስተ ዓመትን ኣርባዕተ ወርሕን ኮይኑዎ ኣሎ። በዚ ሕማም ዓዲ ውዒል ቅድሚ ምዃኑ ኣብ መገዲ ኣየር ኢትዮጵያ እናሰርሐ ስድራኡ ካብ ምምሕዳር ሓሊፉ ካብታ ዝረኽባ ደሞዝ ዓቚሩ ሪል ስቴት ክዕድግ ክኢሉ ነይሩ። ንሱ ከም ዝብሎ ቅድሚ 26 ዓመት ሕማም ሽኮር ጀሚሩዎ። መጠን ሽኮሩ ንምምጥጣን ከኣ ብዙሕ ነገራት ክገብር ከም ዝጸንሐ ይዛረብ። ከምኡ ኮይኑ'ውን ናብርኡ ኣመሓይሹ ክቕጽል ተስፋ ብምግባር ሓዳር ገይሩ ክልተ ቖልዑት ወሊዱ። ኣቶ ሲሳይ ኣብ መገዲ ኣየር ኢትዮጵያ ን14 ዓመታት ከም ዝሰርሐ ይዛረብ። ቅድሚ ሰለስተ ዓመት ንዕረፍቲ ኢሉ ክወጽእ እንከሎ ካብቲ ዝተለመደ ሕማም ሽኮር ወጻእ ካልእ ኣይነበሮን። ይኹን'ምበር ሓደ ዘይገመቶ ነገር ተፈጢሩ። ክልቲኡ ኩላሊቱ ካብ ጥቕሚ ወጻእ ከም ዝኾነ ብሕክምና ኣረጋጊጹ።
Health ,ነቲ ኣብታ ሃገር እናወሰኸ ከምዝኸይድ ዝዝረበሉ ለበዳ ኮሮናቫይረስ፡ ንምግታእ መንግስቲ እታ ሃገር ሓደሽቲ እገዳታት ዝኣወጀ እንትኾን፡ ዓበይቲ ከተማታት ኣንጻር እዚ ስጉምቲ ሓያል ተቓውሞታት የተኣናግዳ ኣለዋ። ብኣሻሓት ዝቑጸሩ ሰልፈኛታት ተቓውሞ ኣብ ጎደናታት ከተማ ሲድኒ ወጺኦም ተቓውሞኦም የስምዑ ኣለዉ፤ ኣብ ከተማታት ሜልቦርንን ብሪስቤንን ድማ፡ ቁጽሮም ውሑድ ዝበለ ሰልፈኛታት ዝተርአይሉ ተቓውሞታት ተኻይዱ። እቶም ኣብ ጎደናታት ሲድኒ ንተቓውሞ ዝወጽኡ ሰልፈኛታት 'ናጽነት' እናበሉ ክጭርሑ ተርእዮም። ፖሊስ፡ ኣስታት 57 ሰባት ኣብ ቀይዲ ከምዘእተወ ገሊጹ።
Health ,ቻይና ኣብ ልዕሊ ብዙሓት ሰብ ስልጣንን ትካላትን ኣሜሪካ ማዕቀብ እናንበረት ትርከብ፤ ቻይና፡ ሓደ ማዕቀብ ካብ ዘንበረትሎም ሰብ ስልጣን ኣሜሪካ ፡ ጸሓፊ ክፍሊ ንግዲ ኣሜሪካ ነበር፡ ዊልበር ሮስ ይርከቦም። ቻይና እትወስዶ ዘላ እዚ ስጉምቲ፡ ነቲ ኣሜሪካ፡ ኣብ ልዕሊ ሰብ ስልጣን ሆንግኮንግ ዘንበረቶ እገዳ፡ ግብረመልሲ እዩ ተባሂሉ። ኣሜሪካ ኣብ ልዕሊ ሰብ ስልጣን ቻይና እገዳ ዘንበረት፡ ሓይልታት ጸጥታ እታ ሃገር ኣብ ልዕሊ ዜጋታቶም ንዝወስድዎ ስጉምቲ ኢድ ኣለዎም ካብ ዝብል ተበጊሳ እያ። ኣብ ውሽጢ ከተማ ሆንግ ኮንግ ዝነብሩ ነጋዶ ኣሜሪካውያን ኣብታ ግዝኣት ድሕነት ስግኣት ከምዘለዎም እውን ተነጊርዎም።
Health ,ፕረዚደንት ኣሜሪካ ጆ ባይደን ኣብ ማሕበራዊ መራኸቢታት ዝቐርቡ ንኮቪድ ዝምልከቱ ዝተጋገዩ ሓበሬታ “ሰባት ይቐትሉ ኣለው” ክብል ኣጠንቂቑ። ንሱ፡ ንክታበትን ለበዳ ኮሮናን ብዝምልከት ኣብ “ከም ፌስቡክ መድረኻት” ዝበሉ ማሕበራዊ መራኸብታት ምስ ዝላብዑ ናይ ሓሶት ሓበሬታ ብዝተሓሓዝ ካብ ሓደ ጋዜጠኛ ንዝቐረበሉ ሕቶ መብርሂ ክህብ ከሎ’ዩ ነዚ ዝበለ። መንግስቲ ኣሜሪካ ኩባንያታት ማሕበራዊ መራኸቢታት ስኑዓት ወይ ናይ ሓሶት ሓበሬታታት ኣብ ምቅላስ ዝገብርዎ ጻዕሪ ከዛይዱ ድፍኢት ክገብረሎም ምጽንሑ ይፍለጥ። ፌስቡክ ኣብ ዝሃቦ መግለጺ ጥዕና ማሕበረሰብ ንምውሓስ “ኣዝዩ ተሪር ስጉምቲ” ይወስድ ከምዘሎ ኣፍሊጡ’ሎ።
Health ,ህጻናት ብሰንኪ ኮሮናቫይረስ ንኸቢድ ሕማም ኮነ ንሞት ዝሳጥሑሉ ሓደጋ ኣዝዩ ዝተሓተ ከምዝኾነ፡ ሓድሽ ትንታነ ረኽሲ ኮቪድ-19 ኣረጋጊጹ። እቲ ለበዳ ካብ ዝተረኣየሉ እዋን ጀሚሩ ኣብ ዝነበሩ 12 ኣዋርሕ፡ ኣብ እንግሊዝ ዝተኣከበ መረዳእታ ከምዘመልክቶ ዕድሚኦም ትሕቲ 18 ዓመት ዝኾኖም 25 ቆልዑት ጥራይ ሞይቶም። እቶም ዝተፈላለዩ ዓይነታት ሕዱር ሕማማት ዝነበሮምን ንጸገማት ጥዕና መትኒታት ዝተቓልዑን ሰባት ከኣ፡ ብዝያዳ ኣብ ሓደጋ ከምዝወደቑ ይግለጽ። ኣብዚ እዋን ዕድሚኦም ትሕቲ 18 ዓመት ዝኾኑ ቆልዑ ዋላ ኣብ ሓደጋ ከውድቖም ዝኽእል ሕዱር ጥዕናዊ ጸገማት እናሃለዎም፡ ክታበት ኮቪድ-19 ክወስዱ ኣይግበርን ዘሎ።
Health ,ፕረዚደንት ደቡብ ኣፍሪቃ ሲሪል ራማፎዛ፡ ነቲ ኣብታ ሃገር ተኸሲቱ ዘሎ ሳልሳይ ማዕበል ለበዳ ኮሮናቫይረስ ንምግታእ ሓድሽን ተሪርን ዕጽዋ ኣተኣታትዩ። ብመሰረት እዚ ሓዲሽ ኣዋጅ፡ ኣብታ ሃገር ንዝመጽእ ክልተ ሳምንታት ዝኾነ ዓይነት ኣልኮል ምሻጥን ፖለቲካዊ ኾነ ሃይማኖታዊ ምትእኽኻብ ብትሪ ተኸልኪሉ ኣሎ። መንግስቲ ደቡብ ኣፍሪቃ ብዘይካ እዚ፡ ኩለን ኣብያተ ትምህርቲ ካብ ዝመጽእ ሰሙን ጀሚረን ክዕጸዋን እቲ ዝነበረ ኣዋጅ ሰዓት እቶእቶ ብዝተረረ ኣገባብ ክቅጽልን ትእዛዝ ኣመሓላሊፉ'ሎ። እቲ መጀመርታ ኣብ ህንዲ ዝተረኣየ ደልታ ዝተባህለ ዓይነት ኮሮናቫይረስ ኣብዚ ሕጂ እዋን ኣብ መላእ ደቡበን ኣፍሪቃ ኣስፋሕፊሑ ከም ዘሎን፡ ነታ ሃገር ናብቲ ኣብ ወርሒ ጥሪ ዝነበረ መጠን ለበዳ ከም ዝመለሳን እዩ ዝንገር ዘሎ። ኣብ ደቡብ ኣፍሪቃ ኣብ ቀዳም ጥራይ 18 ሽሕ ሓደሽቲ ብኮሮናቫይረስ ዝተለኸፉ ሰባት ከም ዝተረኸቡ'ዩ ጸብጻብ ሚኒሰትሪ ጥዕና እታ ሃገር ዝሕብር።
Health ,ኣብ ምዕራባዊ ናይጄሪያ ኣብ እትርከብ ክዋራ ዝተባህለት ግዝኣት ዓሰርተ ኣባላት ሓንቲ ስድራ ካብ ዝተፈላለዩ እጽዋት ዝተቐመመ ባህላዊ መድሃኒት ምስ ሰተዩ ከም ዝሞቱ ፖሊስ ገሊጹ። ኣብ ሓንቲ ባዮግሩ ዝተባህለት ገጠር ከባቢ እታ ግዝኣት ክልተ ጥርጡራት፡ እዚ ምኽንያት ሞት ኮይኑ'ዩ ዝተባህለ ባህላዊ መድሃኒት: ኣብ እግራ ረኽሲ ንዘጋጠማ ሓንቲ ጓል ኣንስተይቲ ካብ እጽዋት ዝተዳለወ ውሁድ ከሕውያ ከም ዝኽእል ብምግላጽ ክትወስዶ ገይሮም። ይኹን'ምበር እታ ውልቀሰብ ነቲ መድሃኒት ክትወስድ እንከላ ዝተረፉ ኣባላት ስድርኣ'ውን በቲ ሕማም እግሪ ከይልከፉ እቲ ባህላዊ መድሃኒት ክወስዱዎ ኣለዎም ኢሎምዋ። በዚ ምኽንያት'ዮም እቶም ዓሰርተ ኣባላት እዛ ስድራቤት ነዚ መድሃኒት ሰትዮምዎ። ግና ህይወቶም ሓሊፉ። ወሃቢ ቃል ፖሊስ ግዝኣት ክዋራ ኦካሳንሚ ኣጃይ ብሮቡዕ ኣብ ዝሃቦ መግለጺ እቲ ባህላዊ መድሃኒት ዝወሰዱ ኣባላት ስድራቤት ህይወቶም ከም ዝሓለፈ ተዛሪቡ።
Health ,"ኣብ ኣንጎላ ካብ ሓደ ዓብይ መዐደኒ ኣልማዝ ብዝወጽአ መርዛም ፈሳሲ፡ ኣብ ዲሞክራስያዊት ሪፐብሊክ ኮንጎ ብውሑዱ 12 ሰባት ሞይቶም፤ 4,500 ሰባት ድማ ከምዝሓመሙ እታ ሃገር ኣፍሊጣ። እቲ ፈሳሲ ንሩባ ኮንጎ ንዝምግብ ሩባ ናብ ቀይሕ ሕብሪ ዝለወጦ እንትኾን ብዙሓት ዓሳታት ድማ ቀቲሉ። ሚኒስትር ሓለዋ ከባቢ ዲሞራስያዊት ሪፐብሊክ ኮንጎ ኢቭ ባዛይባ፡ ነበርቲ ነቶም ዓሳታት ከምዝተመገብዎም ገሊጻ። ሃገራ ንዝበጽሓ ጉድኣት ካሕሳ ከምትደልይ ኣፍሊጣ፤ ክንደየናይ ዝኣክል ካሕሳ ዝብል ግና ኣይተዛረበትን።"
Health ,ኣብ ኢትዮጵያ ዝተኻየደ ፈላሚ ተደራራቢ ናይ መጥባሕቲ ሕክምና ወዲ 55 ዓመት ኣቶ ገበያው፡ ተደራራቢ ናይ ልቢ ሕማም ገጢምዎ ናብ ሕክምና ኣብ ዘምርሓሉ፡ ኣብ ውሽጢ ሃገር ዝግበር መጥባሕቲ ዕውት ክኸውን እዩ ኢሉ ኣይሓሰበን። ዶክተር ፍቓዱ ኣግዋር ምስ 10 መሳርሕቱ ዝተሳተፈሉ መጥባሕቲ ሽዱሽተ ሰዓት ክወስድ እንከሎ፡ ጥዕና እቲ ተሓካሚ ናብ ንቡር ምምላስ ተኻኢሉ ኣሎ።
Health ,"ኒውዚላንድ፡ ምስ ክታበት ኮሮናቫይረስ ዝኾነ ፒፋይዘር ብዝተኣሳሰር'ዩ ዝበለቶ ፈላማይ ሞት ኣመዝጊባ። ቦርድ ምቁጽጻር ውሕስነት ክታበት [ብሕታዊ] ከም ዝበሎ፡ ሞት እታ ጓል ኣንስተይቲ ብነድሪ ጭዋዳ ልቢ [myocarditis] ዝሰዓበ ""ክኸውን ይኽእል'ዩ"" ኢሉ። ነድሪ ጭዋዳ ልቢ ""ሓሓሊፉ"" ዘጋጥም ጎናዊ ሳዕቤን ከም ዝኾነ ተቖጻጸርቲ መድሃኒት ኣውሮጳ ክገልጹ እንከለው፡ እቲ ክታበት ግን ረብሕኡ ይዛይድ ይብሉ። ክሳብ ሕጂ ግን ወግዓዊ ምኽንያት ሞት እታ ግዳይ ኣይተፈልጠን። እንተኾነ፡ እቲ ቦርድ እቲ ነድሪ ጭዋዳ ልቢ ""ምናልባት ብሰንኪ እቲ ክታበት ዝስዓበ"" ክኸውን ይኽእል እዩ ኢሉ። እዚ ምስ ክታበት ኮቪድ-19 ዝኾነ ፒፋይዘር ብዝተሓሓዝ ኣብ ኒውዚላንድ ዘጋጠመ ፈላማይ ሞት'ዩ። ማእከል ክትትል ኣሉታዊ ምላሻት ሞት ካልኦት ኣብ ቀረባ ክታበት ዝወሰዱ ሓበሬታ በጺሑዎ'ዩ፤ ይኹን'ምበር እዚኦም ምስቲ ክታበት ዝተኣሳሰር ነገር የብሎምን"" ክብል ኣብ መግለጺኡ ሓቢሩ።"
Health ,እቲ ተጓንፎ እምበኣር ከምዚ’ዩ። ሓደ ዝተኸበረ ስድራ ኣብ ከቢድ ሓዘን ነይሩ። ብዙሕ በጻሒ፡ ነቲ ሓዘንተኛ “ጽንዓት ይሃብኩም” እናበለ ይሰናበት ነይሩ። ኣብዚ ኣጋጣሚ ሓንቲ ብዝኾነ ኣባል እቲ ስድራ ዘይትፍለጥ ሰበይቲ፡ ገጻ ሸፊና ናብቲ እንዳ ሓዘን ትኣቱ። እቶም ኣባላት ስድራ እታ ሰበይቲ እንተዘጠይፈለጥዋ’ኳ፡ እንዳ ሓዘን ስለዝኾነስ ‘መኒኺ ኣይበሃልን’ ኢሎም ሱቕ ኢሎም ዕሽሽ ይብልዋ። እዛ በጻሒት መሲላ ዝመጽአት ሰበይቲ ድማ ነዚ ኣጋጣሚ ተጠቒማ፡ ናብቲ ናይ ሬሳ ሳንዱቕ ጽግዕ ኢላ መንዲላ ክሳብ ዝጥልቂ ‘ሀይ’ ኢላ ትበኪ። እንተኾነ ገለ ኣባላት እቲ ስድራ ጽንሕ ኢሎም ናብቲ ናይ ሬሳ ሳንዱቕ ጽግዕ ኢሎም እንተስተውዐሉ፡ ናይታ መዋቲት ስድረኦም ናይ ክሳድ መመላኽዒ፣ ናይ ኢድ ቀለበትን ናይ እዝኒ መጋየጽን ኣብ ቦትኡ የለን።
Health ,"ኤጀንሲታት ስለያ ኣሜሪካ ኮሮናቫይረስ ካብ ቤተ ፈተነ ቻይና ድዩ ልሒኹ ወይስ ብተፈጥሮ እዩ ተኸሲቱ ብዝብል ኣብ ክልተ ተገሚዖም። እንተኾነ ን18 ኤጀንስታት ስለያ ዝቆጻጸር ትካል፡ ኮሮናቫይረስ ባይሎጂካዊ መሳርሒ ኵናት ከምዘይኾነ ኣብ ዝብል ቅዋም በጺሑ። ሰብሞያ፡ መበቆል ኮሮናቫይረስ ንምፋላጥ ዝግበር ጻዕርን መረዳእታታት ንምእካብን ግዘ ይኸይድ ከምዘሎ የጠንቅቁ ኣለዉ። ሚኒስትር ጉዳይ ወጻኢ ቻይና፡ ጸበጻብ ሲኣይኤ ቅድሚ ምውጽኡ፡ ""ፀረ ሳይንስ"" ብምባል ነጺግዎ። እዚ ካብ ቤት ጽሕፈት እቲ ዳይሬክተር ዝወጽአ ጸብጻብ ማሕበረሰብ እተን ኤጀንስታት ስለያ፡ ሕዚ'ውን ኣብዚ ጉዳይ ዝተፈላላየ ቅዋም ከምዝሓዙ ገሊጹ። ''ኩሎም ኤጀንስታት በቲ ቫይረስ ምስ ዝተለኸፈ እንስሳ ብዝተገበረ ተፈጥርኣዊ ምትንኻፍ ወይ ድማ ካብ ቤተ ፈተነ ልሒኹ ወጽዩ ኣብ ዝብሉ ግምታት ይሰማምዑ'' ይብል እቲ ጸብጻብ።"
Health ,"ሰላማዊት ነባሪት ከተማ ኣዲስ ኣበባ እያ፡፡ ብምኽንያት ኣዲኣ ዘለወን ሕዱር ሕማም ወርትግ ናብ ሕክምና ይመላለሳ፡፡ ቆጸራ ምስዝህልወን ኩሉ ሻብ ኣብ ቀረበአን ናብ ዝርከብ መደበር ጥዕና ሒዛተን ትኸይድ፡፡ እቲ መደበር ጥዕና ቀረባ ካብ ምዃኑ ብተወሳኺ ብዋጋ እውን ተመራጺ እዩ ነይሩ፡፡ ሎሚ ዝገጠማ ግን ካብ ቅድሚ ሕጂ ዝተፈለየ እዩ፡፡ ዋግኡ ኣይልከፍን፤ ምስቲ ዘለወን ዓቕሚ እንክነጻጸር ከምቲ ዝተጸበየኦ ኣይኮነን፡፡ ""ዋጋ ካርዲ 5 ቅርሺ ዝነበረ 50 ብር በጺሑ፤ ካርዲ ጥራሕ እውን ኣይኮነን፡፡ ኩሉ ናይ ኣገልግሎታት ዋጋ ወሲኹ እዩ፡"" ትብል ሰላማዊት፡፡ ኣብ ሕክምና ዘሎ መማረጺ ድማ ሓደ'ዩ ምሕካም፡፡ ሰላማዊት ናብ ናይ ውልቀ ሕክምና ከይትኸይድ እቲ ዋጋ ዝገደደ እዩ፡፡ ''ዘለኒ ኣማራጺ ስልኪ ደዊለ ተወሳኺ ቅርሺ ተለቂሖም ከምጽኡለይ ምሕታት እዩ'' ትብል፡፡ ብነጻ ዝወሃቡ ዝነበሩ ኣገልግሎታት እውን ክፍሊት ወጺኡሎም እዩ፡፡ ምውሳኽ ዋጋ መንግስታዊ ትካላት ጥዕና ኣብ ከተማ ኣዲስ ኣበባ ጥራሕ ኣይኮነን፡፡ ዶ/ር ሱራፍኤል ኣየለ ይበሃል፡፡ ኣብ ሆስፒታል ዩኒቨርሲቲ ጎንደር መምህር እዩ፡፡ ኣብቲ ሆስፒታል ናይ ኣገልግሎትን ሕክምና ዋጋ ኣዝዩ ወሲኹ እዩ ይብል፡፡"
Health ,ዘልኣለም ግዛቸው፡ መስራትን ሓላፍን እቲ ብ2014 ዓ.ም [ኣቆጻጽራ ኤውⶂጳ] ዝተጣየሰ ኦፕያን ቴክ እዩ፤ እቲ ትካል 21 ሰራሕኛታት ዘለዎ ኮይኑ እተን 8 ደቂ ኣንስትዮ እየን፡፡ ኦፕያን ቴክ ዝተጣየሰሉ ዕላማ ማእከላት ጥዕና ብቐሊሉ ምርካብ ኣብ ዘይከኣለሎም ከባቢታት ብቴክኖሎጂ ዝተሓገዘ ኣገልግሎት ጥዕና ንምብጻሕ እዩ፡፡ ዘልኣለም ግዛቸው ትምህርቱ ምስ ዛዘመ፡ ናብ ዓውዲ ሕክምና ተዛዊሩ ቴክኖሎጂ ምርመራ ቤተፈተነ [ላባራቶሪ] ከጽንዕ ወሲኑ። ምስ ተመረቐ ድማ ኣብ ኢንዳስትሪ ጥዕና ናይ ክኢላ ቤተፈተነ ኮይኑ ኣብ ኣዲስ ኣበባን ካብ ኣዲስ አበባ ወጻእን ኣገልጊሉ፡፡ ውሽጡ ንዳታ ኣናሊስስ፣ ቴክኖሎጅን ሶፍትዌር ኣናሊስስን ቅርበት ከም ዝነበሮ ይገልጽ፡፡
Health ,ኣብ ሰሜን ምዕራባዊ ናይጄርያ ዝተበከለ ከምዝኾነ ዝተገለጸ ምግቢ ዝበልዑ 24 ኣባላት ሓደ ቤተሰብ ሞይቶም፡፡ እቲ ሓደጋ ኣብ ግዝኣት ሶኮቶ ኣብ እትርከብ ዳንዛኬ ዝተባህለት ገጠር እዩ ኣጋጢሙ፡፡ ኮምሽነር ጥዕና እታ ግዝኣት ዓሊ ኢናመ ንጋዜጠኛታት ከምዝሓበሮ፡ እቶም ቤተሰብ ብሰኑይ ምግቢ እንተዳልዉ፡ ብጌጋ ጨው ዝመስል ቀመማዊ ምህርቲ መሰሰኒ (ድኹዒ) እዮም ተጠቒሞም፡፡ ሰብ ሞያ ጥዕና ህይወት እቶም ኣባላት ቤተሰብ ንምድሓን ዝገበርዎ ጻዕሪ እውን ከምዘይሰመረ ሓቢሩ፡፡
Health ,ኣብ ኢትዮጵያ ሳልሳይ ዙር ለበዳ ኮሮናቫይረስ ከምዝጀመረ ምልክታት ከምዝተረአዩ ኢንስትትዩት ጥዕና ማሕበረሰብ ኣፍሊጡ። እቲ ትካል ኣብ ቀረባ ኣብ ዘውጸኦ መግለጺ፡ ብዝሒ ብኮቪድ-19 ዝተትሓዙ ሰባት ነክዩ ዝነበረ እንትኸውን፡ ሕዚ ከም ብሓድሽ ወሰኽ ምርአዩ እዩ ከም መረዳእታ ዘቕረቦ። እቲ መጠን መልከፍቲ ‘ትሑት ነይሩ’ ኣብ ዝተብሃለሉ እዋን፡ ቅድሚ ሰለስተ ሰሙን፡ መዓልታዊ 70 ሰባት ጥራይ ብኮሮናቫይረስ ይተሓዙ ከምዝበሩ ኣብዚ ሕዚ እዋን ግን እቲ ብዝሒ ኣዝዩ ወሰኽ ከምዘርአየ ገሊጹ። ንኣብነት 22 ሓምለ 2013 [ብኣቆጻጽራ ግእዝ] ኣብ ሓደ መዓልቲ 476 ሰባት ብኮሮናቫይረስ ከምዝተለኽፉ ሓቢሩ ኣሎ። እዚ ቁጽሪ፡ እቲ ካልኣይ’ቲ ለበዳ ዙርያ ምስ ተወደአ፡ ዝለዓለ ኮይኑ ከምዝተመዝገበ ወሲኹ ገሊጹ።
Health ,"ጓል 44 ዓመት እየ፤ ሉሲ ኣዳምስ ይብሃል። ጋዜጠኛ ቢቢሲ'ውን እየ። ብውሽጠይ ከምቲ ቅድሚ 16 ኣዋርሕ ዝነበርኩዎ ጋዜጠኛ፣ ኣደ፣ በዓልቲ ቤት፣ ሳይክሊስት፣ ሓዃሪት እምባ፣ ሓምባሲትን ሓዲሽ ነገር ክድህስስ ብቐጻሊ ዝጓዓዝ ( ኣድቨንቼረር) ሰብ ኮይኑ'ዩ ዝስመዓኒ። ብግብሪ ግን ዳርጋ ክልተ ዕጽፊ ካብ ዕድመይ ኣሪገ ኣለኹ። ዝበዝሕ እዋን ካብ ድቃሰይ ብቃንዛ ይነቅሕ'ሞ ምስ ቃንዛይ እድቅስ። ሕማም መርዘን ኣለኒ፤ አዒንተይ ውሪግሪግ፡ ርእሰይ ጽርውርው ይብለኒ። መላግቦ ኣካላተይ የቐንዝወኒ፣ ኣዕጽምተይ ኣብ ሓጺን ወዲቑ ዝሕምሸሽ ዘሎ ኮይኑ ይስመዓኒ። ኣነ ሓንቲ ካብቶም ኣብ ብሪጣንያ ንልዕሊ 12 ኣዋርሕ በቲ "" ንነዊሕ እዋን ዝጸንሕ ሳዕቤን ኮቪድ"" ዝሳቐዩ ኣስታት 385,000 ሰባት እየ። እቲ ቑጽሪ ገና እናወሰኸ እዩ ዝኸይድ ዘሎ። ኣብ ወርሒ መጋቢት 2020 ብኮቪድ ምስ ተለኸፍኩ እዩ እዚ ሕጂ ዝገልጾ ዘለኹ ኩነታት ጀሚሩኒ። ሽዑ ብዙሓት ሰባት ንክምርመሩ ዕድል ኣይነበረን። ንዓይ ኩሉ እቲ ሕማም ኮቪድ ዘስዕቦም ምልክታት ይረኣየኒ ነይሩ።"
Health ,"ካናዳ ክታበት ኮሮናቫይረስ ፋይዘር ካብ 12 ክሳብ 15 ንዝዕድሚኦም ህፃናት ክወሃብ ኣፍቂዳ። እዚ ውሳነ፡ ካናዳ ኣብዚ ክሊ ዕድመ ንዝርከቡ ህፃናት ፍቓድ ዝሃበት ፈላመይቲ ሃገር ክትከውን ኣኽኢልዋ ኣሎ። ሚኒስትሪ ጥዕና እታ ሃገር ናይ ሳልሳይ ምዕራፍ 'ክሊኒካል' ፈተነ ኣብ መረዳእታታት ተደሪኹ ክታበት ፋይዘር ንህጻናት ክወሃብ ከምዘፍቀደ ኣፍሊጡ። ኣማኻሪ ሚኒስትር ጥዕና እታ ሃገር፡ ""ኣብዚ ክሊ ዕደመ ዝርከቡ ህፃናት ዝተፈተነ እዚ ክታበት፡ ዘተኣማምንን ውፅኢታውን እዩ"" ኢሉ።"
Health ,ኣብ ኤርትራ ክልተ ዜጋታት ብኮሮናቫይረስ ከምዝሞቱ ሚኒስትሪ ጥዕና ሓቢሩ። እቶም ኣብ ዞባታት ማእከልን ሰሜናዊ ቀይሕ ባሕሪን ኣብ ዝርከቡ ሆስፒታላት ተዓቚቦም ክንክን ክግበረሎም ዝጸንሑ ምዃኖም እቲ ትማሊ ሰኑይ ዝወጸ ሓበሬታ ጠቒሱ። ካልኦት 2 ክልከፉ እንከለዉ፡ 4 ድማ ሓውዮም ካብ ሆስፒታላት ተፋንዮም ኣለዉ። ክሳብ ሎሚ ኣብታ ሃገር 3673 በቲ ቫይረስ ተለኺፎም፡ 12 ድማ ሞይቶም ኣለዉ። ኣብዚ እዋን'ዚ፤ 3496 ሓውዮም ካብ ሆስፒታላት ክፋነዉ እንከለዉ፡ 165 ድማ ገና ኣብ ሆስፒታላት ተዓቚቦም ይርከቡ። ኤርትራ ንሓደ ዓመት ኣዊጃቶ ዝነበረት ተሪር ዕጽዋ፡ ኣብዚ ቀረባ እዋን ከተፍኩሶ ጀሚራ ምህላዋ ይፍለጥ።
Health ,ካብ ህንዲ ናብ ሃገሮም ዝምለሱ ዜጋታት ኣውስትራልያ ክሳብ ናይ 5 ዓመታት ማእሰርትን ናይ ገንዘብ መቕጻዕትን ከጋጥሞም ከምዝኽእል ተገሊፁ። መንግስቲ ኣውስትራልያ ካብ ህንዲ ናብ ኣውስትራልያ ዝግበር ጉዕዞ ብግዝያውነት ዘይሕጋዊ ምዃኑ ምእዋጁ ስዒቡ እዩ፡ ዜጋታት ከምዝቕፅዑ ዝግለፅ ዘሎ። መንግስቲ እታ ሃገርን ነዚ ሓድሽ ሕጊ ዘውፅአ፡ ኣብ ህንዲ ቁፅሪ መልከፍትን ሞትን ኮሮናቫይረስ ብምዝያዱ እዩ። ኣውስትራልያ ኣብ መፈለምታ እዚ ሰሙን ፡ ካብ ህንዲ ዝግበሩ ኩሎም ናይ ነፈርቲ በረራታት ምእጋዳ ይፍለጥ። ኣስታት 9 ሽሕ ኣውስትራላውያን ኣብ ህንዲ ከምዘለዉ ይግመት፤ ካብዚኦም እቶም 600 ነዚ ቫይረስ ዝቃልዑ ከምዝኾኑ ይግለፅ። ዝኾነ ኣውስትራልያዊ ናብ ሃገሩ ቅድሚ ምምላሱ ቅድሚ 14 መዓልቲ ኣብ ህንዲ እንተኔሩ፡ ናብ ሃገሩ ክኣቱ ኣይፍቀደሉን።
Health ,ኣብ ርእሰ ከተማ ዒራቕ ባግዳድ ዝርከብ ብኮቪድ-19 ብጽኑዕ ዝሓመሙ ሰባት ኣብ ዝሕከሙሉ ሆስፒታል ዝተልዓለ ባርዕ 82 ሰባት ከምዝቐተለ ተገሊጹ። በቲ ቀዳም ምሸት ኢብን ካቲብ ተባሂሉ ኣብ ዝፍለጥ ሆስፒታል ዘጋጠ ባርዕ፡ ካልኦት ልዕሊ 100 ቆሲሎም ኣለው። ጸብጻባት ከምዝሕብርዎ፡ ንምልዓል እቲ ባርዕ ጠንቂ ዝኾነ ናይ ኦክስጅን ምንታጉ እዩ። ብዙሓት ካብቲ ሓደጋ ንምትራፍ ክጎዩን ካልኦት ሰራሕተኛታት ሓዊ ምጥፋእ ድማ፡ ነቲ ሓዊ ከጥፍኡን ኣብ ማሕበራዊ ሚድያ ዝዘዋወሩ ምስልታት የርእዩ። ቀዳማይ ሚኒስተር ዒራቕ፡ ሙስጠፋ ኣል ካዳሚ፡ ‘መስካሕኽሒ ሓደጋ’ ኢሉ ዝጸወዖ ኾይኑ፡ ጠንቂ እቲ ሓደጋ ንምፍላጥ ብህጹጽ ምርመራ ክካየድ ትእዛዝ ኣውሪዱ። ዋና ሓላፊ ሲቪል-ምክልካል ኢራቕ ሜጀር ጄኔራል ካዲም ቦሃን፡ ንሚድያታት እታ ሃገር ከምዝተዛረቦ፡ እቲ ባርዕ ሓዊ ዝተልዓለ ብጽኑዕ ዝሐመሙ ደቂሶም ካብ ዝሕከምሉ ክፍሊ እዩ። እቲ ሓላፊ፡ ኣብዚ እዋን ነቲ ባርዕ ምቁጽጻር ከምዝተኽኣለ ወሲኹ ሓቢሩ። ክሳብ ሕዚ ኣብቲ ሆስፒታል ካብ ዝነበሩ 120 ሕሙማትን ኣለይትን፡ እቶም 90 ካብቲ ሓደጋ ምትራፍ ከምዝተኽኣለ መራኸቢ ብዙሃን እታ ሃገር ኣይኤንኤ ሓቢሩ።
Health ,ሎሬታ ሃርሜስ ንዝሓለፉ 6 ዓመታት መግቢ ዝበሃል ናብ ኣፋ ኣሕሊፋ ኣይትፈልጥን። እዚ ግን መግቢ ካብ ምብሳል ወይ ምድላው ኣይኣገዳን። ዝሰርሓቶ መግቢ ጨው በዚሕዎ’ዶ ውሒድዎ ጥዒማ’ኳ ክትፈልጦ እንተዘይከኣለት ኣብ ማሕበራዊ መራኸቢ ኢንስታግራም ግን ብዙሓት ፈተውቲ ኣፍሪያ’ላ። ዘብሰለቶ ድንሽ ናብ ኣፋ ክተሕልፎ ስለዘይትኽእል ንሃፍኡ ተጠዓዕሞ። እኽልን ማይን ብኣፋ ሓሊፉ ማለት ከቢድ ስቓይ እዩ። ነቲ ብዝተለመደ መገዲ ኣጠዓዒማ ክትምገቦ ዘይከኣለት መግቢ ግን መሊኣ ክትርሕቖ ኣይመረጸትን፤ ዝስምዓ ቓንዛ እናተጻወረት ኣብ ክሽነ ክትውዕል ወሲና’ላ። ኣበሳስላ ማለት ምድላው ምግቢ ብትምህርቲ ዝረኸበቶ ሞያ’ዩ።
Health ,መድሓኒት ዝተለማመደ ሕማም ዓሶ ኣብ ኤስያ ኣብ መንጎ ዶባት ታይላንድን ካምቦድያን ከምኡ ድማ፡ ኣብ ኣፍሪቃ ኣብ ሩዋንዳ ከምዝተረኸበ ዕላዊ ኮይኑ ኣሎ። ንልዕሊ ፍርቂ ክፍለዘበን፡ ነቲ ሕማም ንምቁጽጻር ኣብ ዝሰርሐት ኢትዮጵያ ፡ እቲ ሓድሽ ምስ መድሓኒት ዝተላመደ ሕማም ዓሌት ዓሶ ናብ ሃገር ከምዝኣተወ ዛጊድ ዘመላኽት መረዳእታ ኣይተረኽበን። ኣብ ትሕቲ ሚኒስትር ጥዕና፡ ሃገራዊ መደብ ምጥፋእ ዓሶ ሓላፊ ዝኾነ፡ ኣይተ መብራሕቶም ሃይለ፡ እቲ መድሃኒት ዝተለማመደ ዓሌት ዓሶ ናብ ኢትዮጵያ ከምዘይኣተወ ንቢቢሲ ዝዛረብ። እቲ ሓላፊ፡ ኣብ ኢትዮጵያ ነቲ መድሓኒት ዓሶ ኣመልኪቱ መጽናዕቲ ከምዝካየድ ዝገለጸ ኾይኑ፡ ብዚ መሰረት እቲ ነቲ መድሃኒት ናይ ምጽዋር ዓቕሚ ዘለዎ ዓሌት ሕማም ዓሶ ከምዘይተረኽበ እዩ ወሲኹ ሓቢሩ።
Health ,ክታበት ኮሮናቫይረስ ኣብ ዝወሰዱ ሳሕቲ ዘጋጥም ዘሎ ምርጋእ ደም ብርግጽ ብሰንኪ ክታበት ኮሮናቫይረስ ኣስትራዜኔካን ጆንሰን ኤንድ ጆንሰንን ዝሰዓበ ድዩ ዝብል ንምፍላጥ መጽናዕቲ ይካየድ ኣሎ። እቲ ብሲቪኤስቲ ዝብል ኣሕጽሮተ ቃል ዝጽዋዕ ምርጋእ ደም ብሰንኪ ክታበት ኮሮናቫይረስ ኣስትራዘኒካ ዝሰዓበ ድዩ ዝብል ብሕጂ'ኳ ዝረጋገጽ እንተኾነ ሰብ ሞያ ጥዕና ዓባይ ብሪጣንያ ግን ምስ ኣስትራዘኒካ ምትእስሳር ከም ዘለዎ መርትዖ ከም ዝረኸቡ ይገልጹ። ክታበት ከመይ ክውሃብ ከም ዘለዎ ምኽሪ ዝህቡ ኮሚቴ ዓባይ ብርጣንያ ግን ጥዑያትን ዕድሚኦም ትሕቲ 30 ዓመት ዝኾኑ ሰባት ካልእ ዓይነት ክታበት ክውሃቦም ማዕድኦም ለጊሶም ኣለዉ። ክታበት ጆንሰን ኤንድ ጆንሰን'ውን ዋላ እኳ ኣብ ዓዲ እንግሊዝ ኣይጀመር፡ ዓባይ ብሪጣንያ ኣቐዲማ ዕርቡን ዝኸፈለትሉ 30 ሚልዮን ብልቃት ጆንሰን ኤንድ ጆንሰን ንክትርከብ ኣብ ትጽቢት እያ ዘላ። እንተኾነ ክታበት ጆንሰን ኤንድ ጆንሰን ኣብ ኣመሪካ፣ ደቡብ ኣፍሪቃን ሕብረት ኣውሮጳን ንግዝኡ ካብ መዓላ ደው ከም ዝብል እዩ ኮይኑ ዘሎ።
Health ,ኣብ ዓለም ቁጽሪ ብኮሮናቫይረስ ዝሞቱ ሰባት ልዕሊ ሰለስተ ሚልዮን በጺሑ ከም ዝበጽሐ፡ እቲ ብኮሮናቫይረስ ዝተለኸፉ፡ ዝሓወዩን ዝሞቱን ሰባት ካብ ሃገራት ኣኪቡ ጸብጻብ ዘቕርብ ዩኒቨርስቲ ጆንስ ሆፕኪንስ ገሊጹ። እዚ ቁጽሪ ውድብ ጥዕና ዓለም፡ ዓለም ናብ ዝኸፈአ ብዝሒ መልከፍቲ ኮሮናቫይረስ ትቃላዕ ኣላ ኢሉ ኣብ ዘጠንቀቐሉ እዩ ተመዝጊቡ ዘሎ። ሃገረ ህንዲ ኣብ ማእከል እቲ ዝበርተዐ ካልኣይ ማዕበል ኮሮናቫይረስ ከም ዘላ'ዩ ዝግለጽ። እታ ሃገር ብቀዳም ኣብ ሓደ መዓልቲ 230 ሽሕ ሓድሽ መልከፍቲ ኣመዝጊባ ኣላ። ክሳብ ሕጂ ብደረጃ ዓለም ኣስታት 140 ሚልዮን ሰባት ብኮሮናቫይረስ ተለኺፎም ኣለዉ። ዳይሬክተር ውድብ ጥዕና ዓለም ዶክተር ቴድሮስ ኣድሓኖም ብዓርቢ ኣብ ዘውጽኦ መግለጺ፡ ቁጽሪ ሓድሽ መልከፍትን ሞትን ብናህሪ ይውስኽ ብምህላዉ ኣዝዩ ዘሻቕል እዩ ኢሉ ነይሩ።
Health ,"ዶኳትር ኣብ ማእሰርቲ ዝርከብ ተቓዋምን ነቓፍን ፕረዚዲንት ቭላድሚር ፒቲን ዝኾነ ኣሌክሲ ናቫልኒ ግቡእ ሕክምናዊ ኣቓልቦ እንተዘይተገይርሉ ""ኣብ ውሽጢ ሒደት መዓልታት ክመውት"" ይኽእል'ዩ ኢሎም። ናቫልኒ፡ ኣብ ዝኾነ ህሞት ህርመት ልቡ ደው ክብል ወይ'ውን ናይ ኩሊት ሕማም ከጋጥሞ ከም ዝኽእል ውጽኢት መርመራ ደም የርእየና ኣሎ'ውን ኢሎም። ኣሌክሲ ናቫልኒ ንዝሓለፉ 18 መዓልታት ኣድማ ምሕሳም መግቢ ክገብር እንከሎ፡ ንዘጋጠሞ ጸገም ዓንዲ ሑቐን ምድንዛዝ እግርን ግቡእ ሕክምና ክረክብ ይጠልብ። እዚ ፍሉጥ ነቓፊ ፕሬዝደንት ሩሲያ ቭላድሚር ፑቲን ዝኾነ ናቫልኒ ክሲ ምጥፍፋእ ቀሪብሉ ኣብ ወርሒ ለካቲት ከም ዝተኣሰረ ይዝከር።"
Health ,"ኢትዮጵያ ንዜጋታታ ትህቦ ብዘላ ዓይነት ክታበት ኮሮናቫይረስ ኣስትራዜኔካ ዛጊት ኣብ ጥዕና ተኸተብቲ ዘጋጠመ ጎናዊ ሳዕቤን ጥዕና ከምዘየለ ሚንስትሪ ጥዕና እታ ሃገር ገሊጹ። ኣብቲ ሚንስትሪ ላዕለዋይ ኣማኻሪን ብሄራዊ ኣተሓባባሪ ክታበት ኮቪድ-19ን ዶክተር ሙሉቀን ዮሃንስ ከምዝበሎ እቲ ክታበት ካብ መጀመርታ ወርሒ መጋቢት ጀሚሩ ኣብ ኢትዮጵያ ኣብ ኣገልግሎት ከምዝውዓለ ኣብሪሁ። ""እቲ ክታበት ብኣቆጻጽራ ኣውሮጳ 7 መጋቢት'ዩ ናብ ኢትዮጵያ ኣትዩ። 2.2 ሚልዮን ክታበት'ዩ። ካብ ዝኣቱ ኣብ ሰሙኑ ድማ ኣብ ኩለን ክልላት ምኽታብ ተጀሚሩ። ምስ ጸጥታ ብዝተሓሓዝ ውሱናት ወረዳታት እንተዘይኮይነን ዳርጋ ናብ መብዛሕቲኤን እቲ ክታበት ዝበጽሓሉ ኩነታት'ዩ ዘሎ"" ኢሉ። ኣብዚ እዋን ንሰብ ሞያ ጥዕና ዕድሚኦም ልዕሊ 65 ዓመት ንዝኾኑ፣ ሕዱር ሕማማት ንዘለዎምን ኣብ ኣገደስቲ ዝበሃሉ ዓይነታት ስራሕ ንዝተዋፈሩ ሰብ ሞያን እቲ ክታበት ይወሃብ ከምዘሎ ዶክተር ሙሉቀን ንቢቢሲ ሓቢሩ።"
Health ,ኣብ ኬንያ ዝርከብ ኣብ ምብራቕ ኣፈሪቃ ዝዓበየ ሪፈራል ሆስፒታል ኬንያታ፡ ብምኽንያት ሕጽረት ኦክስጅን፡ ክህቦም መደብ ሒዙሎም ዝነበሩ ኣገልግሎታት ሕክምና መጥባሕቲ ደው ከምዘበለ ኣፍሊጡ፡፡ ሓላፊ እቲ ማእከል ጥዕና ዶ/ር ኢቫንሰን ካሙሪ፡ ግልጋሎት መጥባሕቲ ቀረብ ኦክስጅን ምስተማለአ ከምዝጅምር ገሊጹ'ሎ፡፡ ናይ ሓደጋ ግዘ መጥባሕቲ፣ ምስ ካንሰር፣ ወሊድን ኮሮረናቫይረስን ዝተተሓሓዙ መጥባሕቲታትን ኣገልግሎታትን ግን ይወሃቡ ከምዘለዉ እቲ ሓላፊ ሓቢሩ። ብምኽንያት ምውሳኽ ብዝሒ ሓገዝ መተንፈሲ ቬንቲሌተራትን ኣገልግሎት ጽኑዕ ሕክምናን ዝደልዩ ሰባት፡ ነቲ ሆስፒታል ዘድሊ መዓልታዊ መጠን ኦክስጅን ካብ 4 ሽሕ ሊትር ናብ 8 ሽሕ ሊትር ዓብዩ እዩ፡፡
Health ,ኣብ ዝሓለፉ ሽዱሽተ ኣዋርሕ ብኮሮናቫይረስ ዝተትሓዙ ሰባት፡ ንሕማማት ጭንቀት፣ ምርሳዕ፣ ሕማም ኣእምሮን ስትሮክን ዘለዎም ተቓላዕነት ወሲኹ ከምዝተርኣየ መጽናዕቲ ሓቢሩ፡፡ ካብቶም መጽናዕቲ ዝተገበረሎም እቶም ሲሶ፡ ቅድም ክብል ዝነበሮም ስነ ኣእምሮኣውን መትናውን ጸገማት ከምዝደገሶም ወይ ድማ ሓድሽ ከምዘማዕበሉ እቲ መጽናዕቲ የረድእ፡፡ እቶም ኮሮናቫይረስ በርቲዕዎም ናብ ሆስፒታል ዝኣተዉ ወይ ኣብ ጽኑዕ ክንክን ዝነበሩ ድማ ዝገደደ ተቓላዕነት ከምዘለዎም ተገሊጹ፡፡ አቶም ተመራመርቲ፡ ንጽዕንቶታት ጭንቀትን እቲ ቫይረስ ኣብ ኣእምሮ ዘብጸሖ ቀጥታዊ ጉድኣትን እዮም ኣጽኒዖም፡፡
Health ,"መንግስቲ ኣመሪካ፡ ክታበት ኮሮናቫይረስ ዝወሰዱ ሓዲሽ ዓይነት ፓስፖርት ክውሃቦም ንዝብል ሓሳብ 'መሰልን ብሕትውናን' ሰባት ዝግህስ እዩ ብምባል ነጺግዎ። ብደረጃ ዓለም ዝተኸተቡ ሰባት ፍሉይ ዓይነት ፓስፖርት ክውሃቦም ምግባር ኣብ ምቁጽጻር እቲ ሕማም እጃም ክህልዎ ይኽእል እዩ ዝብል ሓሳብት ብተደጋጋሚ ይልዓል እኳ እንተሃለወ፡ ገለ ነዚ ሓሳብ እዚ ብዓይኒ ነቐፌታ ዝጥምትዎ ግን ኣብ ሞንጎ ሰባት ምፍልላይ ዝፈጥርን መሰል ብሕትውና ናይ ሰባት ዝግህስን እዩ ኢሎም እዮም ዝገልጽዎ። ኣመሪካ ብወገና፡ ነቲ ዝተኸተቡ ሰባት ከምዝተኸተቡ ዝሕበር ፍሉይ ዓይነት ፓስፖርት ይውሃቦም ዝብል ሓሳብ ከምዘትድግፎ ብምግላጽ ""ኣመሪካውያን ምስክር ወረቐት ሒዞም ክጉዓዙ ዝብል ሓሳብ ኣይንድግፎን ኢና"" ኢላ።"
Health ,መምርሒታት ኮሮናቫይረስ ጥሒስኩም ዝተባህሉ ሓደሽቲ ሩዋንዳውያን መርዑት፡ ስድርኦምን ዘሰንይዎም ዝነበሩ ዕዱማትን ብምልኦም ኣብታ መዓልቲ መርዓ ኣብ ስታድዮም ክሓድሩ ተገዲዶም። ኩነታት እዞም መርዑት፣ ስድራን ኣጋይሽን ዕላዊ ምስኮነ፡ ሓያል ተቓውሞታት ኣስዒቡ ኣሎ። ሓንቲ ኣብ ስታድዮም ክትሓድር ዝተገደደት መርዓት ንቢቢሲ ኣብ ዝሃበቶ ቃል፡ “ኣብ መዓልቲ መርዓይ ዘጋጠመ ሕማቕ ዝኽሪ፡ ኣብ ምሉእ ህይወተይ ዘይርሳዕ እዩ” ኢላ። ፖሊስ ኪጋሊ፡ ኣብ ርእሰ ከተማ እታ ሃገር ኣብቲ ዝሓለፈ ቀዳመ ሰናብቲ በዓል ፋሲካ፡ ልዕሊ 20 ዕዱማት ዝነበሮም ሰለስተ መርዓታት ጠጠው ኣቢሉ እዩ። ወሃቢ ቃል ፖሊስ ንማዕከናት ዜና ሩዋንዳ ኣብ ዝሃቦ መግለጺ፡ “ብዙሓት ሰባት ጓይላ (ውራይ) ብምድላው፡ ሕግታት ይጥሕሱ ኣለዉ” ኢሉ። ፖሊስ ድማ እዚ ክቕፅል ከምዘይፈቅድ ሓቢሩ።
Health ,ኣብ ብራዚል ብሰንኪ ኮሮናቫይረስ ኣብ ውሽጢ 24 ሰዓታት ልዕሊ 4000 ሰባት ሞይቶም። እዚ ከኣ እቲ ለበዳ ካብ ዝጅምር ኣብታ ሃገር ዝልዓለ ቁጽሪ ኮይኑ ተመዝጊቡ'ሎ። እቲ ቀንዲ ጠንቂ፡ ሓድሽ ዓይነት ቫይረስ ኣብታ ሃገር ብብዝሒ ኣስፋሕፊሑ ስለዘሎ ተባሂሉ እዩ ዝግመት። ኣብታ ሃገር ብምልኦም ሆስፒታላት ብተሓከምቲ ሕሙማት ኮሮናቫይረስ መሊኦም ኣብ ገለ ከተማታት ሰባት ንኽሕከሙ ሪጋ እናተጸበዩ ይሞቱ ከምዘለዉ'ዩ ዝግለጽ ዘሎ። ኣብ ብራዚል ብሰንኪ ኮሮናቫይረስ ዝሰዓበ ሞት ኣስታት 337 ሸሕ በጺሑ ኣሎ። እዚ ኸኣ ብደረጃ ዓለም ድሕሪ ሕቡራት መንግስታት ኣመሪካ ኣብ ካልኣይ ደረጃ ይስራዕ። እዚ ኹሉ እናኾነ'ውን ፕረዚደንት እታ ሃገር ጀይር ቦልሶናሮ ቀንዲ ተቓዋማይ ዕጽዋ እዩ ኮይኑ ዘሎ። እቲ ፕረዚደንት ብዕጽዋ ዝስዕብ ቁጠባዊ ቅልውላው ልዕሊ ኮሮናቫይረስ ክቐትለና'ዩ ዝብል መርገጺ'ዩ ዘለዎ።
Health ,ኣብ መዓልቲ ብማእከላይ ገምጋም 20 ሽሕ ሓዲሽ መልከፍቲ ተመዝግብ ዘላ ዓዲ ጣልያን ኣብ እዋን ብዓል ፋሲጋ ሰባት ተኣኻኺቦም ኮሮናቫይረስ ከይላባዕ ብምስጋእ ንሰለስተ መዓልቲ ዝቅጽል ተሪር ዕጽዋ ኣዊጃ። ዓደ ጣልያን ብሰንኪ ሳልሳይ ማዕበል ለበዳ ኮሮናቫይረስ ኩለን ዞባታታ ኣብ ቀይሕ መስመር ከምዘለዋ እያ ትሕብር። ብመሰረት እዚ ንሰለስተ መዓልታት ዝቅጽል ኣዋጅ ዕጽዋ፡ እንትርፎ ንኣገዳሲ ስራሕ ዝኾነ ዓይነት ምንቅስቓስ ናይ ሰባት ኣይክፍቀድን እዩ፡ ሰባት’ውን ኣብ ኣብቲ ጽባሕ ዝብዓል ፋሲጋ ልዕሊ ሰለስተ ኮይኖም ከይትኣኻኸቡ ተሓቢሩ ኣሎ። ኣብያት ክርስትያን ክፉታት ኮይነን መእመናን ነዚ በዓል ፋሲጋ ንምብዓል ካብ ዞበኦም ወጺኦም ከብዕልዎም ኣይክፍቐዶምን። ድሕሪ እዚ ንሰለስተ መዓልታት ዝቅጽል ዕጽዋ፡ ኩነታት ለብዳ ተራእዩ እቲ ኣዋጅ ክቋረጽ ወይ ክቅጽል ክውሰን እዩ።
Health ,እቲ ንልዕሊ ሓደ ዓመት ንመላእ ዓለም ኣብ ከቢድ ወጥሪ ሸሚሙ ህይወት ልዕሊ 2.8 ሚልዮን ሰባት ቐዚፉ ዘሎ ኮሮናቫይረስ ካበይ እዩ ተበጊሱ ዝብል ሕቶ ጌና ምላሽ ከይረኸበ ፖለቲካዊ መልክዕ ሒዙ ኣሰሓሓቢ ኮይኑ ቀጺሉ ኣሎ። ውድብ ጥዕና ዓለም ንምንጪ እቲ ቫይረስ ንምጽራይ ናብታ እቲ ቫይረስ ፈለማ ዝተራእየላ ቻይናዊት ከተማ ውሃን ኣብ ፈለማ ናይዚ ዓመት ዝሰደዶ ጉጅለ ተመራመርቲ ብሰሉስ ውጽኢት መጽናዕቱ ኣቕሪቡ ኣሎ። እቲ ኣፈናዊ ጸብጻብ ምስ ቻይናውያን ተመራመርቲ ብሓባር ዝተዳለወ ክኸውን እንከሎ፡ ብርክት ዝበላ ሃገራት ምዕራብ ዕቃበታተን ገሊጸን ኣለዋ። ኣብ ውሃን ዝርከብ ጋዜጠኛ ቢቢሲ ሮቢን ብራትን እቲ ጸብጻብ ጌና ብዙሕ ሕቶታት ከም ዘይመለሰ እዩ ዝገልጽ።
Health ,"ኣብ ብራዚል ኣብ ወርሒ መጋቢት ጥራይ 66,570 ሰባት ብኮሮናቫይረስ ከምዝሞቱ ተገሊጹ፡፡ ብዝሒ ሞት ወርሒ መጋቢት ምስ ወርሒ ለካቲት እንትነጻጸር ብልዕሊ ዕጽፊ እዩ ወሲኹ ዘሎ፡፡ ስርዓተ ጥዕና ብራዚል ብሰንኪ እቲ እናወሰኸ ዝመጸ ለብዒ ለበዳ ኮሮናቫይረስ ኣዝዩ ተዳኺሙ ምህላዉ ጸብጻባት ይሕብሩ፡፡ ፕረዚደንት ጄይር ቦልሶናሮ፡ ውሕሉል ብዘይኮነ ኣተሓሓዛ እቲ ለበዳ ክውቀስ ዝጸንሐ ኮይኑ፡ ኣብዚ ሰሙን ድማ ነቲ ኣካይድኡ ዘይደገፉ ሚኒስተራት ዝርከብዎም ላዕለዎት ሓለፍቲ ካብ ስረሖም ተሰናቢቶም ኣለዉ፡፡ ቦልሶናሮ ግን ትማሊ ረቡዕ እውን፡ ኣመሓደርቲ ግዝኣታትን ከንቲባታትን ንዝወሰድዎ ስጉምቲታት ዕጽዋ ተቓዊሙዎ ኣሎ፡፡"
Health ,ፕረዚደንት ብራዚል ጄር ቦልሶናሮ ቅድሚ ክልተ ዓመት ናብ ስልጣን ካብ ዝመጽእ ዝዓበየ ምቅይያር ዝተባሃለሉ ሽዱሽተ ካብ ሚኒስተራቱ ቀያይርዎም። እቲ ፕረዚደንት ንሚኒስተር ጉዳያት ወጻእን ንሚኒስተር ምክልኻልን እታ ሃገር ካብ ስርሖም ኣልዩ ብኻልኦት ሰባት ቀይርዎም ኣሎ። ፕረዚደንት ቦልሶናሮ ብሰንኪ እቲ ኣብ ኣተሓሕዛ ኮሮናቫይረስ ዘርኣዩ ሸለልትነት እቲ ኣብ መጀመርታ ዝነበሮ ህዝባዊ ተቐባልነት ኣብዚ ሕጂ እዋን ባይታ ዘቢጡ ይርከብ። ብራዚል ብሰንኪ ኣብታ ሃገር ዘሎ መጠነ ሰፊሕ ለበዳ ሆስፒታላት እታ ሃገር መሊአን ከምዘለዋ ክንግር ጸኒሑ እዩ። ኣብታ ሃገር ክሳብ ሕጂ ልዕሊ 300 ሽሕ ሰባት ብኮቪድ 19 ሞይቶም ኣለዉ፡ ልዕሊ 12 ሚልዮን ሰባት ኸኣ ብኮሮናቫይረስ ተለኺፎም።
Health ,ፖሊስ ኣየርላንድ ኣብ ርእሰ ከተማ እታ ሃገር ኣብ ሓደ ሆቴል ተወሺቦም ዝነበሩ ክልተ ሰባት ብቀዳም ካብቲ ሆቴል ሃዲሞም ብምውጽኦም ንዐኦም ዝደልዩ ፖሊስ ኣዋፊሩ ኣብ ሰሜናዊ ክፋል ከተማ ደብሊን ተፍትሽ የካይዱ ኣለዉ። መደበር ዜና ኣርቲኢ ከምዝሓበሮ፡ ነቶም ከልተ ሳልሳዮም ዝነበረ ካብ ክራውን ፓላዛ ሆቴል ዝተባሃለ ሆቴል ዝሃደመ ሰብ ብፖሊስ ከምዝተረኸበን ነቶም ክልተ ሰባት ንምርካብ ተፍትሽ ይቅጽል ከምዘሎን ኣቃሊሑ። ኣየርላንድ ኣብ ዘውጽኣቶ ሓዲሽ ሕጊ፡ ካብ 33 ዝያዳ ብኮሮናቫይረስ ዝተጠቓዓ ሃገራት ካብ ዝበለተን ተመርሚሮም ነጻ ከምዝኾኑ ዝሕብር ወረቐት ዘይብሎም ገያሾ ኣብታ ሃገር ምስ ኣተዉ ን14 መዓልታት ግድን ክውሸቡ ዘገድድ ሕጊ ካብ ዓርቢ ጀሚራ ተግባራዊ ክትገብሮ ከምዝጀመረት ይፍለጥ።
Health ,"ፕረዚደንት ቬኔንዙላ ኒኮላስ ማዱሮ፡ ""መርትዖ ከየሰነየ ካብ ዕንጨይቲ ዝስራሕ ባህላዊ መድሃኒት ካብ ኮቪድ 19 የሕዊ'ዩ"" ኢሉ ኣብ ፌስቡል ድሕሪ ምጽሓፉ፡ ፌስቡክ ናይቲ ፕረዚደንት ኣካውንት ዓጽይዎ። እቲ ፕረዚደንት ኣብ ወርሒ ጥሪ'ውን ቆጽሊ ጠስነ (ንመማቕርቲ ዝዝውተር ዓይነት ቆጽሊ) ካብ ኮቪድ ከሕዊ ይኽእል ይኸውን'ዩ ኢሉ ጽሒፉ ነይሩ'ዩ። ፕረዚደንት ቬኔንዙላ ኒኮላስ ማዱሮ ንዝመጽእ 30 መዓልታት ኣብ ፌስ ቤክ ኣብቲ ናቱ ገጽ ኣትዩ ክልጥፍ ኮነ ዝኾነ ርእይቶ ክጽሕፍ ኣይክኽእልን'ዩ። ትካል ፌስቡክ፡ ኒኮላስ ማዱሮ ንኮሮናቫይረስ ኣብ ዝምልከት ነገር ብተደጋጋሚ ቅኑዕ ዘይኮነ ሓበሬታታት ክዝርግሕ ጸኒሑ'ዩ ብምባል ንኣካውንት ናይቲ ፕረዚደንት ከምዘደስከሎ ገሊጹ ኣሎ። ፕረዚደንት ቬኔንዙላ ኒኮላስ ማዱሮ እቲ እንኮ ናይ ፌስ ቡክ ገጹ ብፌስቡክ ዝተዓጽወ መራሒ ሃገር ኣይኮነን። ፕረዚደንት ኣመሪካ ነበር ዶናልድ ትራምፕ ከምኡ'ውን ፕረዚደንት ብራዚል ጄረ ቦልሶናሮ'ውን ብዛዕባ ኮቪድ 19 ዘይተረጋጋጸ ሓበሬታ ብምዝርግሖም ፌስ ቡክ ኣካውንቶም ኣደስኪልዎ ነይሩ እዩ።"
Health ,ሚኒስትሪ ጥዕና ኤርትራ ትማሊ 25 መጋቢት ኣብ ዘውጽኦ ሓበሬታ፡ ኣብ ሆስፒታል መንደፈራ ክንክን ክግበረለን ዝጸንሐ ጓል 80 ዓመት ብኮቪድ ከምዝሞታ ኣፍሊጡ። በዚ መሰረት፡ ኣብታ ሃገር ቁጽሪ ብኮሮናቫይረስ ናይ ዝሞቱ ሰባት 9 በጺሑ ኣሎ። እቲ ሚኒስትሪ ኣብ ዘውጽኦ ጸብጻብ፡ ትማሊ ብዝተገበረ ላባራቶራዊ መርመራ ኣብ ዞባታት ጋሽ ባርካ፡ ማእከልን ደቡብን ተወሺቦም ካብ ዝጸንሑ 9 ሰባት ብኮሮናቫይረስ ተለኺፎም ከምዝተረኸቡ ገሊጹ። በዚ መሰረት ኣብታ ሃገር ብጠቕላላ 3192 ሰባት ብኮሮናቫይረስ ክልከፉ እንከለዉ፡ 2962 ድማ ሓውዮም ነናብ ቤቶም ተፋንዮም ኣለው። 221 ከኣ ኣብ ኣብ ሆስፒታላት ኮይኖም ሕክምናዊ ናብዮት ይረኽቡ ከምዘለዉ እቲ ሚኒሰትሪ ኣብ ዘውጽኦ ጸብጻብ ገሊጹ።
Health ,"ትካል ገባሪ ሰናይ ዶብ ኣልቦ ሓካይም (ኤምኤስኤፍ) ኣብ ትግራይ ዝሰርሑ ሰራሕተኛታቱ ብሰሉስ፡ ኣርባዕተ ሰላማውያን ሰባት ብወተሃደራት ኢትዮጵያ ክቕተሉ ከም ዝርኣዩ ገሊጹ። ካብዚ ብምብጋስ ኣብቲ ዝቕጽል ዘሎ ጎንጺ ድሕነት ሰላማውያን ሰባት ክሕሎ ኣተሓሳሲቡ። እቲ ትካል ሎሚ ኣብ ዘውጽኦ መግለጺ እቲ ቕትለት ካብ መቐለ ናብ ዓዲ ግራት ኣብ ዝወስድ መገዲ ከም ዝተፈጸመ ብምግላጽ፡ ነዚ ሰራሕተኛታቱ ብዓይኒ ከም ዘረጋገጹ ሓቢሩ። ""እቶም ወተሃደራት ኣብ ኣውቶብስ ዝነበሩ ተጉዓዝቲ ክወርዱ ኣገዲዶምዎም። እቶም ደቂ ተባዕትዮ ካብተን ደቂ ኣንስትዮ ተፈልዮም፤ ሽዑ ንሽዑ እቶም ደቂ ተባዕትዮ ተቐቲሎም"" ይብል። ሓላፊት ኮምዩኒኬሽንን ምትእኽኻብ ገንዘብን 'ኤምኤስኤፍ' ምብራቕ ኣፍሪቃ ሶፊ ማዴን ብኢሜል ንቢቢሲ ኣብ ዝሃበቶ መልሲ'ውን ነዚ ኣረጋጊጻ።"
Health ,ኣንጻር ለበዳ ኮሮናቫይረስ ዝግበር ቃልሲ ከቢድ ብደሆ ኣለዎ። ምስ ግዜ ብዙሕ ዓይነት ክታበታት ማዕቢሉ፡ ይኹን እምበር ኣብ ውሱን ክፍለ ዓለም ብውሑዳት እዩ ዝመሓደር ዘሎ። እቲ ክታበት፡ ኣብ ኣመሪካ፡ ዓባይ ብሪጣንያ፡ ኤውሮጳ፡ ቻይና፡ ሩስያን ህንድን'ዩ ማዕቢሉ። እቲ ዝበዝሐ ከኣ ኣብኡ ይተርፍ። ውሑድ ብልቃጥ (ዶዝ) ከኣ ነቶም ትሑት ደረጃ መነባብሮ ዘለዎም ይወሃብ። ሓደ ሓደ ኣብ ምምዕባል ዝርከባ ሃገራት ናይ ገዛእ ርእሰን ክታበት ብምፍራይ፡ ቀረብ እተን ድኻታት ሃገራት ከምዝውስኽ ክገብራ ከምዝኽእላ ይገልጻ። ህንድን ደቡብ ኣፍሪቃን ንውድብ ንግዲ ዓለም (WTO)፡ ነቲ ክታበት ንከፍርያ ክኽእላ ፍቓድ መፍረ (ፓተንት) ንክህበን ጥርዓን ኣቕሪበን ኣለዋ። እንተኾነ፡ እቲ ሕቶ በተን ናይ ፋርማሲ ኩባንያታትን ዓበይቲ መንግስታትን፡ ከምኡ ዓይነት ስጉምቲ ነቲ ዓለምለኻዊ ግብረ መልሲ ናይቲ ለበዳ ዝጻረር እዩ ብምባል ተቐባልነት ኣይረኸበን።
Health ,"ኣብ ኣስመራ ሓንቲ ጓል 61 ዓመት ዜጋ ብኮሮናቫይረስ ከም ዝሞተት ሚኒስትሪ ጥዕና ሓቢሩ። ኣብ ኤርትራ ክሳብ ሎሚ፡ 8 ሰባት በቲ ቫይረስ ሞይቶም ኣለዉ። እቲ ሚኒስትሪ ሎሚ ኣብ ዘውጽኦ ሓበሬታ፡ ካልኦት 45 ተወሰኽቲ ሰባት በቲ ቫይረስ ተለኺፎም ከም ዘለዉ ገሊጹ። እቶም ""ኣብ ዝሓለፈ ሳልስቲ"" መርመራ ዝተገብረሎም ዜጋታት፡ ኣብ ዞባታት ደቡብ፡ ጋሽ-ባርካን ማእከልን ኣብ ዝርከቡ መወሸቢ ማእከላት ዝተረኽቡ'ዮም። ኣብ ኤርትራ ብሰንኪ ኮሮናቫይረስ ተዓጽየን ዝጸንሓ 'ኩለን' ኣብያተ ትምህርቲ ክኽፈታ'የን ንሓደ ዓመት ዝቐጸለ ተሪር ኣዋጅ ምርጋጥ ለበዳ ኮሮናቫይረስ ኤርትራን ሳዕቤናቱን ካልኦት 58 ሰባት ድማ ሓውዮም ካብ ሆስፒታላት ተፋንዮም። ክሳብ ሎሚ ኣብታ ሃገር 3,163 ሰባት ክልከፉ እንከለዉ፡ ካብዚኦም እቶም 2,923 ሓውዮም ካብ ሆስፒታላት ዝተፋነዉ'ዮም።"
Health ,"መንግስቲ ኣመሪካ፡ ክታበት ኮሮናቫይረስ ዝወሰዱ ሓዲሽ ዓይነት ፓስፖርት ክውሃቦም ንዝብል ሓሳብ 'መሰልን ብሕትውናን' ሰባት ዝግህስ እዩ ብምባል ነጺግዎ። ብደረጃ ዓለም ዝተኸተቡ ሰባት ፍሉይ ዓይነት ፓስፖርት ክውሃቦም ምግባር ኣብ ምቁጽጻር እቲ ሕማም እጃም ክህልዎ ይኽእል እዩ ዝብል ሓሳብት ብተደጋጋሚ ይልዓል እኳ እንተሃለወ፡ ገለ ነዚ ሓሳብ እዚ ብዓይኒ ነቐፌታ ዝጥምትዎ ግን ኣብ ሞንጎ ሰባት ምፍልላይ ዝፈጥርን መሰል ብሕትውና ናይ ሰባት ዝግህስን እዩ ኢሎም እዮም ዝገልጽዎ። ኣመሪካ ብወገና፡ ነቲ ዝተኸተቡ ሰባት ከምዝተኸተቡ ዝሕበር ፍሉይ ዓይነት ፓስፖርት ይውሃቦም ዝብል ሓሳብ ከምዘትድግፎ ብምግላጽ ""ኣመሪካውያን ምስክር ወረቐት ሒዞም ክጉዓዙ ዝብል ሓሳብ ኣይንድግፎን ኢና"" ኢላ። ብመሰረት ካብ ዩኒቨርስቲ ጆንስ ሆፕኪንስ ዝተረኸበ ሓበሬታ፡ ኣብ ኣመሪካ ኣስታት 31 ሚልዮን ሰባት ብኮሮናቫይረስ ክልከፉ እንከለዉ፡ ልዕሊ 550 ሽሕ ሰባት ከኣ ብሰንኪ ኮሮናቫይረስ ሞይቶም ኣለዉ። በዚ መሰረት ኣመሪካ ብቁጽሪ ሞትን መልከፍትን ካብ ሃገራት ዓለም ኣብ ቅድሚት ተሰሪዓ ትርከብ።"
Health ,መምርሒታት ኮሮናቫይረስ ጥሒስኩም ዝተባህሉ ሓደሽቲ ሩዋንዳውያን መርዑት፡ ስድርኦምን ዘሰንይዎም ዝነበሩ ዕዱማትን ብምልኦም ኣብታ መዓልቲ መርዓ ኣብ ስታድዮም ክሓድሩ ተገዲዶም። ኩነታት እዞም መርዑት፣ ስድራን ኣጋይሽን ዕላዊ ምስኮነ፡ ሓያል ተቓውሞታት ኣስዒቡ ኣሎ። ሓንቲ ኣብ ስታድዮም ክትሓድር ዝተገደደት መርዓት ንቢቢሲ ኣብ ዝሃበቶ ቃል፡ “ኣብ መዓልቲ መርዓይ ዘጋጠመ ሕማቕ ዝኽሪ፡ ኣብ ምሉእ ህይወተይ ዘይርሳዕ እዩ” ኢላ። ፖሊስ ኪጋሊ፡ ኣብ ርእሰ ከተማ እታ ሃገር ኣብቲ ዝሓለፈ ቀዳመ ሰናብቲ በዓል ፋሲካ፡ ልዕሊ 20 ዕዱማት ዝነበሮም ሰለስተ መርዓታት ጠጠው ኣቢሉ እዩ። ወሃቢ ቃል ፖሊስ ንማዕከናት ዜና ሩዋንዳ ኣብ ዝሃቦ መግለጺ፡ “ብዙሓት ሰባት ጓይላ (ውራይ) ብምድላው፡ ሕግታት ይጥሕሱ ኣለዉ” ኢሉ። ፖሊስ ድማ እዚ ክቕፅል ከምዘይፈቅድ ሓቢሩ። ገለ ሰባት ግና፡ ሰብመዚ “ልዕሊ ዓቐን ብምሕላፍ” ሰባት ኣብ ስታድየም ክሓድሩ ይኣስሩ ኣለዉ ብምባል ተቓዊሞም። ካልኦት ድማ “ንዕኦም ንምውሓስ” እዩ ክብሉ፡ ንስጉምቲ ፖሊስ ንኢዶም።
Health ,ኣሜሪካዊ ናይ ራፕ ሙዚቀኛን ተዋሳእን ዲኤምኤክስ፡ ብሰንኪ ዘጋጠሞ ናይ ልቢ ሕማም ናብ ሆስፒታል ከምዝኣተወ ጠበቕኡ ሙሪ ሪችማን ሓቢሩ። እቲ ስነ ጥበባዊ ምኽንያት መሕመሚኡ ልዑል መጠን መድሓኒት ስለዝወሰደ ድዩስ ኣይኮነን ብዛዕባ ዝብል ጉዳይ ግን፡ ሓበሬታ ከምዘይብሉ ሪችማን ተዛሪቡ። ተጠቃሚ መዐወኒ ወልፍታት ከምዝኾነ ዝዝረበሉ ዲኤምኤክስ፡ ብተደጋጋሚ ናብ ናይ ተሃድሶ ማእኸል ኣትዩ ከምዝነበረ ይፍለጥ። ብናይ ሂፕሆፕ ስራሕቲ ሙዚቃ ልዑል ናእዳ ዝረኸበ ዲኤምኤክስ፡ ኣብ ዝተፈላለዩ ፊልምታት ካብ ምውሳእ ብተወሳኺ ምስ እኒ ጄይ ዚ፣ ጃ ሩል፣ ኢቭን ኤልኤል ኩል ጄን ብሓባር ደሪፉ’ዩ።
Health ,ብሰንኪ ብዝሒ መልከፍቲ ኮሮናቫይረስ ሆስፒታላታ ከየዕለቕልቕ ስግኣት ዝሓደራ ፈረንሳይ ንሳልሳይ ግዜ ሃገራዊ ዕጽዋ ኣዊጃ። ብመሰረት እቲ ናይ ዕጽዋ ኣዋጅ ኩሎም ኣብታ ሃገር ዝርከቡ ኣብያተ ትምህርትን ኣገደስቲ ዘይኮኑ ድኳናትን ንኣርባዕተ ሰሙን ክዕጸዉ ዝተወሰነ ኮይኑ ሰዓት እቶ እቶ ድማ ካብ 19፡00 ክሳብ 06፡00 ከምዝተኣወጀ ተፈሊጡ። ኣብ ዝሓለፈ ዓርቢ ጥራይ ቁጽሪ ብኮሮናቫይረስ ኣዝዮም ዝተሃሰዩ ሰባት ብ145 ዝወሰኸ ኮይኑ፡ ኣብ ፈረንሳይ ኣብ ሕሉፍ ሓሙሽተ ኣዋርሕ ካብ ዝተመዝገበ እቲ ዝዛየደ ከምዝኾነ ይግለጽ።
Health ,ኣብ ሓዘን ዝተሸመመ ቁሸት፣ ብስግኣት ዝተውሓጠ ኣድባር፣ ዝተጎሳቖላ ኣደታት፣ ሓይሎም ዝኸድዖም ኣቦታትን ብዝሓረስሉ ኢዶም ናይ ረድኤት እኽሊ ዝልምኑ ስድራ፣ ንብዓት ዝዓቖሩ ኣዕይንቲ፣ ብንብዓት ዝጠልቀዩ ገፃት፣ ዝረስሐ ክዳን፣ ዝነቐፁ ከናፍር፣ መኸዲ ዝሓርበቶም ኣናእሽተይ ኣእጋር፡ ንዝፍፀሙ መጥቀዕትታት ስዒቡ ንማሕበራዊ ሚድያ ዝመልኡ ስእልታት እዮም። ካብዚ ቀረባ ዓመታት ንነዘ ኣብ ዝተፈላለዩ ከባብታት ኢትዮጵያ ብዝተፈፀሙ መጥቃዕትታት ዜጋታት ተቐቲሎም፤ ተጎዲኦምን ንብረቶም ባዲሙን እዩ። ኣብ ልዕሊ ህፃናት፡ ግዘን ቦታን ዘይመረፁ ዘስካሕክሑ መጥቃዕትታት ተፈፂሞም ፤ ባዕሎም እቶም ህፃናት’ውን ግዳያት እዚ መጥቃዕቲ እዮም። ኣብ ሕቑፊ ወለዶም እንከለዉ ወለዶም ዝተቐተሉዎም ህፃናት’ውን፡ ቁፅሮም ቀሊል ኣይኮነን። እዚ ተግባር ልዕሊ እቲ ዝሓስብዎ ኮይንዎም መገዛእ ሂወቶም ከጥፍኡ ዝፈተኑን፡ ዓርሰ ቅትለት ዝፈፀሙ ከምዘለዉ’ውን ሰሚዕና ኢና።
Health ,እስራኤል ዕድሚኦም ካብ 16 ክሳብ 18 ዓመት ንዝኾኑ መናእሰይ ክታበት ኮሮናቫይረስ ትኸትብ ኣላ። ነዚ ትገበር ዘላ ድማ ሃገራዊ ፈተና ['ማትሪክ'] ክወስዱ ብምዃኖም'ዩ ተባሂሉ። እታ ሃገር ካብ ዘለዋ 9 ሚልዮን ህዝቢ ርብዒ ዝኸውን ቀዳማይ ዙር ክታበት ከምዝወሰደ ይግለጽ። እቲ ክታበት ድማ ብፋይዘር ከምዝፈረየ ተፈሊጡ። ኣብ እስራኤል ካብ 19 ታሕሳስ'ዩ ክታበት ኮሮናቫይረስ ክወሃብ ዝጀመረ። እቲ ክታበት ብቐዳምነት ነቶም ብዕድመ ዝደፍኡ ኣረጋውያን ብምሃብ ዝተጀመረ ኮይኑ ብድሕሪኦም ከኣ ተቓላዕቲ ዝኾኑ ዜጋታት ተኸቲቦም። ኣብዚ እዋን ድማ ልዕሊ 40 ዓመት ዝኾኑ ሰባት ይኽተቡ ኣለዉ። ሚንስተር ትምህርቲ እስራኤል ከምዝበሎ፤ እቲ ክታበት ንተምሃሮ ክወሃብ ዝተደለየሉ ምኽንያት ናብ ትምህርቲ ንኽመጽኡን ፈተና ንኽፍተኑን'ዩ።
Health ,"ኮሮናቫይረስ ዝከላኸል ዝተባህለ ካብ እጸዋት ዝተሰርሐ ብልቃጥ እተፋልጥ ዝነበረት ሚኒስተር ጥዕና ስሪ ላንካ፡ ብኮሮናቫይረስ ተታሒዛ። እታ ፓቪርታ ዋንያራችቺ ዝተባህለት ሚኒስተር፡ ብዓርቢ ኮሮረናቫይረስ ከምዝተረኸባ እቲ ሚኒስትሪ ንቢቢሲ ገሊጹ። እታ ሚኒስተር፡ ነቲ ብሓደ ደብተራ ዝተሰርሐን ንመዋእል ካብቲ ቫይረስ ከምዝከላኸል ዝገለጾን መድሓኒት እናፋለጠቶ ነይራ። ኣብ ስሪላንካ ዛጊድ 56,076 ሰባት በቲ ቫይረስ ዝተለኸፉ እንትኾን 276 ሰባት ድማ ሞይቶም እዮም፤ ካብ ቀረባ ኣዋርሕ ድማ ቁጽሪ መልክፍቲ ኣብታ ሃገር እናወሰኸ እዩ። ፓቪርታ ዋንያራችቺ ብኮቪድ ዝተለኸፈት ራብዐይቲ ሚኒስተር እያ። ነቲ መድሓኒት ዝወሰደ ካሊእ ሚኒስተር እውን ኣብ መጀመርታ እዚ ሰሙን በቲ ቫይረስ ተታሒዙ እዩ።"
Health ,"ኣብ ዓባይ ብሪጣንያ ቁጽሪ ብኮሮናቫይረስ ተለኺፎም መተንፈሲ መሽን 'መካኒካል ቬንትሌተር' ዘድልዮም ሰባት ንፈለማ እዋን ካብ 4 ሽሕ ከምዝዛየደ ተገሊጹ። ካብ ብዓርቢ ጀሚሩ ኣብታ ሃገር 4,076 ሰባት ብመተንፈሲ መሽን ይሕገዙ ከምዘለዉ ጸብጸባት መንግስቲ የረድእ። ቀዳማይ ማዕበል ኮሮናቫይረስ ኣብ ዝለዓለ ደረጃ በጺሑ ኣብ ዝነበረሉ እዋን፡ ብኣቆጻጽራ ኣውሮጳ 12 ሚያዝያ እቲ ዝለዓለ ቁጽሪ ሓገዝ መተንፈሲ ዘድልዮም ሕሙማት 3301 እዩ ነይሩ። ለበዳ ኮሮናቫይረስ ደጊስዋ ኣብ ዘላ ዓባይ ብሪጣንያ ትማሊ ቀዳም ጥራሕ 1,348 እንትሞቱ 33,552 ሓደሽቲ ሰባት በቲ ቫይረስ ተለኺፎም። እቲ ዝርገሐ ክቕጽል ከምዝኽእል ስግኣት ከምዘለዎ ዝገልጽ ላዕለዋይ ኣማኻሪ ጥዕና ዩናይትድ ኪንግደም ሰር ፓትሪክ ቫለንስ "" እቲ ቁጽሪ ሞት ዘፍርሕ እዩ። ንዝተወሰነ እዋን ከቕጽል ከምዝኽእል ስግኣት ኣለኒ"" ብምባል ተዛሪቡ።"
Health ,ኣብ ዓባይ ብሪጣንያ መድሓኒት ዘፍሪ ኣስትራዜኔካ ናይ ፍርያት ጸገም ከምዘሎ ምግላጹ ቀረብ ክታበት ካብ ትጽቢት ንታሕቲ ክኸውን’ዩ። ኮምሽን ሕብረት ኣውሮጳ ብዛዕባ እቲ ጉዳይ ተወሳኺ ሓበሬታ ንምረካብ ጻዕሪ ይገብር ከምዘሎ ሓቢሩ። ኣብ ገለ ክፈላት ኣውሮጳ ቀረብ ክታበት ፋይዘር-ባዮኤንቴክ ብምንካዩ ወፍሪ ክታበት ክቋረጽ ከምዝኽእል ይግለጽ ኣሎ። ምስ ዩኒቨርስቲ ኦክስፎርድ ኮይኑ ነቲ ክታበት ዘፍሪ ኣስራዜኔካ ኣብ መግለጺኡ ብዛዕባ እቲ ኩነታት’ኳ እንተጠቐሰ ንጹር መብርሂ ግን ኣይሃበሉን። ሮይተርስ ንሓደ ስሙ ዘይረቑሖ በዓል መዚ ሕብረት ኣውሮጳ ጠቒሱ ከምዝሓበሮ ኣስትራዜኔካ ኣብ ናይ ፈለማ ርብዒ ዓመት ከቕርቦ ሓሲብዎ ካብ ዝነበረ መጠን ክታበት ብ60 ምኢታዊት ከምዝንኪ ንሕብረት ኣውሮጳ ኣፍሊጡ'ሎ።
Health ,ቀዳማይ ሚንስትር ቦሪስ ጆንሰን ኣብ ዓባይ ብሪጣንያ ዝተረኸበ ሓድሽ ዓሌት ኮሮናቫይረስ ካብቲ ቀዳማይ ብዝበለጸ ሓደገኛ ክኸውን ከምዝኽእል ሓቢሩ። ንሱ ከምዝበሎ እቲ ሓድሽ ዓሌት ኣዝዩ ሓደገኛ ከምዝኾነ ገለ መጽናዕቲታት ኣእንፊቶም ኣለዉ። ቅድም ክብል ብኮሮናቫይረስ ዝሞቱ ምስቶም ኣብዚ እዋን በቲ ሓድሽ ዓሌት ዝሞቱ ዘለዉ ሰባት ብምንጽጻር'ዩ እቲ መጽናዕቲ ዝካየድ ዘሎ። እቲ ብቕልጡፍ ዝላባዕ ሓድሽ ዓሌት ኮሮናቫይረስ ኣብ ብሪጣንያ ብስፍሓት ይዝረጋሕ ከምዘሎ ይግለጽ።
Health ,ሓደ ካብቲ ቀንዲ ናይ ኮቪድ-19 ምስጢር፡ እቲ 'ሰላሕታዊ ሃይፖክሲያ' ተባሂሉ ብዝጽዋዕ ኩነታት፡ ከይፈለጡዎን ከየስተብሃሉሉን፡ መጠን ኦክሲጂን ኣብ ደሞም ይንኪ እሞ ንሞት ይቃልዑ። ከም ሳዕቤኑ ከኣ ሕሙማት ኮቪድ ናብ ሆስፒታል ተዳኺሞም ስለዝመጽኡ፡ ዋላ እውን እቲ ዝከኣል ሕክምናዊ ሓገዝ እንተተግበረሎም ብፍላይ እቶም ዕድመ ዝደፍኡን ሕዱር ሕማማት ዝጽንሖምን ነቲ ቫይረስ ንክስዕሩዎ ይሽገሩ። ሕጂ ግን ሊቃውንቲ፡ መጠን ኦክሶጂን ኣብ ደም እትዕቅን፡ ኩሉ ሰብ ኣብ ቤቱ ክሕዛን ክጥቀመላን ዝኽእል፡ ብኣዝዩ ርትዓዊ ዋጋ እትሽየጥ መሳርሒ ምሂዞም ኣለው። እዛ መሳርሒት፡ ከም መዐቀኒ ሙቐት ቴርሞ ሜተርን መዐቀኒ ትርግታ ልቢ ፓልስን፡ ዝኾነ ሰብ ብቐሊሉ ክጥቀመላ ዝኽእል ምዃና ከኣ ዝያዳ ብልጫ ኣለዋ።
Health ,ኣካላዊ ምንቅስቓስ ኣብ እትሰርሑሉ እዋን ትርግታ ልብኹም እትከታተል ሰዓት ኣብ ጉምቦ ኢድኩም ትኣስሩ ትኾኑ። እታ ሰዓት ምስ ቴሌፎንኩም ብብሉቱዝ ብምርኻብ፡ ስጉምትኹም ብምፍቃድ ክንደይ ኪሎሜተር ከምዝተጓዓዝኩም ትሕብረኩም። እዚ ሕጂ እነላልየኩም፡ ኣብ ጉምቦ ኢድኩም ዝእሰር ብፕላስቲክ እተሰርሐ ኣምባር ምስ ሞባይልኩም ኣብ ዝራኸብ መተግበሪ ንጥፈታት (ኣፕስ) ብምርኻብ መልእኽቲ የመሓላልፍ። እቲ 'ሙድቢም' ዝተባህለ ኣምባር ፕላስቲክ ቴክኖሎጂ ግን ንኣካላዊ ጥዕናኹም ዝከታተል ኣይኮነን። የግዳስ ንሓለቓኹም (ወሃቢ ስራሕኩም) እዋናዊ ስምዒታትኩም፣ ሓጎስኩም፣ ሕርቃንኩም፣ ባህታኹምን ቀጨውጨውኩምን እዩ ዝሕብር። እቲ መሳርሒ ቢጫን ሰማያውን ሕብሪ ዘለዎ ክልተ መላጉም ኣለዎ።
Health ,"ኣብ ክልል ትግራይ ከቢድ ጾታዊ ዓመጽ ይፍጸም ከምዘሎ ዝገልጹ ጸብጻባት ኣዝዮም ከምዘሻቐልዋ ፍልይቲ ወኪል ሕቡራት ሃገራት ኣብ ጉዳያት ናይቶም ኣብ ግጭታት ዝፍጸሙ ጾታዊ ዓመጻት ገሊጻ። ፕራሚላ ፓተን ትማሊ ኣብ ዘውጽኣቶ መግለጺ፡ ሰባት ኣባላት ስድራቤቶም ክጋሰሱ ብሓይሊ ይግደዱ ከምዘለዉን፡ ውታሃደራት ብጥቕሚ ኣገዲዶም ጾታዊ ርክብ ይፍጽሙ ኣለዉ ዝብል ክስታትን ከምዝበጽሓ ሓቢራ። ""ኣብታ ርእሰ ከተማ [ክልል ትግራይ] ዝኾነት መቐለ'ውን ልዑል ቁጽሪ ዘለዎ ጾታዊ ዓመጻት ተፈጾሞም ዝብል ክሲ ኣሎ"" ክትብል ሓቢራ። ጠለባት መከላኸሊ ጥንሲን መርመራ ብጾታዊ ርክብ ዝመሓላለፉ ሕማማትን ሃንደበት ከምዝወሰኸ ንትካላት ጥዕና ብምጥቃስ ገሊጻ። ኩሎም ወገናት ካብቲ ተግባር ክቑጠቡን ዓለምለኻዊ ሕጊ ከኽብሩን'ውን ጸዊዓ።"
Health ,ወሃቢት ቃል ምሩፅ ፕረዝደንት ጆ ባይደን፡ እቲ ብሰንኪ ለባዳ ኮሮናቫይረስ ናብ ዓባይ ብሪጣንያ፣ ኣውሮጳን ብራዚልን ኣብ ዝግበር መገሻ ዝተነበረ እገዳታት ከምዝቕፅል ኣፍሊጣ። ፅባሕ ስልጣን ዝርከብ ጆ ባይደን ነዚ ውሳነ ዘሕለፈ፡ ተሰናባቲ ፕረዝደንት ትራምፕ እገዳታት መገሻ ንክለዓል ዘሕለፎ ውሳነ ብምጥሓስ እዩ። መንግስቲ ትራምፕ ትማሊ ሰኑይ ካብ ዋይት ሃውስ ኣብ ዘሕለፎ ውሳነ፡ ካብ 26 ጥሪ 2021 ጀሚሩ፡ እቲ ተነቢሩ ዝፀንሐ እገዳታት መገሻ ከምዝለዓል ኣፍሊጡ ነይሩ። እንተኾነ ወሃቢት ቃል ጆ ባይደን ጄን ፕሳኪ፡ እዚ እዋን፡ እገዳታት መገሻ ዝፎኽሰሉ ከምዘይኮነ ብመገዲ ትዊተር ሓቢራ።
Health ,"ተመራመርቲ ስነ-ፍልጠት ዓዲ-እንግሊዝ ባዮባንክ፡ ሕማም ኮቪድ-19፡ ኣብ ዝተናውሐ እዋን ኣብ ሰብነት ደቂ ሰባት ከስዕቦ ዝኽእል ጽልዋታት ጥዕና ንምፍላጥ ሰፊሕ ሳይንሳዊ መጽናዕቲ ጀሚሮም። ብራያን ሺፕሀርድ፡ ሓደ ካብቶም ሓሙሽተ ሚእቲ ሽሕ ኣብቲ መጽናዕቲ ዝሳተፉ ዘለው ወለንተኛታት ብምዃኑ ከምእተሓጎሰ ይሕብር። ዓባይ ብሪጣንያ ባዮባንክ፡ ናይ 500,000 ሰባት፡ ስእላውን ጀነቲካዊ ድሕረ ባይታ ጥዕና ሓበሬታ ብምእካብ ምርምር የካይድ ኣሎ። ኣስታት 1500 ሰባት ኮቪድ ዝሓዞም ሰባት ፡ ክፍልታት ኣካላቶም በቲ ቫይረስ ድሕሪ ምልካፎም እንታይ ዓይነት ጽልዋ ከምዘማዕበለ ንምርግጋጽ እንደገና ስእላዊ ምርመራ ሕክምና (ስካን) ገይሮም። ቀንዲ ተመራማሪት ስነ-ፍልጠት ፕሮፌሰር ናኦሚ ኣለን፡ እቲ መርመራ ቅድምን ድሕርን ኮቪድ ሕሉፍን ህልውን ኩነታት ሰባት ከነጻጽር ዝኸኣለ መጽናዕቲ ጥራይ ምዃና ሓበረት ።"
Health ,ኣብ ኤርትራ ቁጽሪ ብኮቪድ-19 ዝተለኽፉ ሰባት 3009 ከምዝበጽሐ ሚኒስትሪ ጥዕና ሓቢሩ። ክሳብ ሎሚ ኣብታ ሃገር 7 ሰባት ሞይቶም ኣለዉ። ብዓሰርተታት ዝቑጸሩ ኤርትራውያን ኣብ ወጻኢ ሃገራት በቲ ቫይረስ ከምዝሞቱ'ውን ይግለጽ። እቲ ሚኒስትሪ ኣብ ዘውጽኦ ሓበሬታ፡ 21 ተወሰኽቲ ሰባት ኮሮናቫይረስ ከምዝተረኽቦም ገሊጹ። እቶም መርመራ ዝተገብረሎም ዜጋታት፡ ኣብ መወሸቢ ማእከላትን ክፍልታት ተመላለስቲ ሕሙማትን ዞባታት ጋሽ-ባርካን ማእከልን ዝተረኽቡ'ዮም።
Health ,ስርዓት ጥዕና ዓበይቲ ከተማታት ብራዚል ብምኽንያት ለበዳ ኮሮረናቫይረስ ክወድቕ ቀሪቡ ከምዘሎ መሪሕ ትካል ጥዕና እታ ሃገር ኣጠንቂቑ። ፊዮክሩዝ ዝበሃል ትካል ከምዝሓበሮ፡ ካብ 27 ግዝኣታት ኣብ ርእሰ ከተማታት እተን 25 ልዕሊ 80 ምኢታዊት መደቀሲ ክፍሊታት ጽኑዕ ሕክምና ብሕሙማት ተታሒዞም እዮም። ኣብ ብራዚል ይጋፋሕ ዘሎ ሓድሽ ዓሌት ኮሮረናቫይረስ እውን ነቲ ዞባ ብሓፈሻ ኣስጋኢ ከምዝኾነ ሰብሞያ ሓቢሮም። እቲ ለበዳ ካብ ዝለዓል ናብዚ ኣብታ ሃገር፡ 11 ሚልዮን ሰባት በቲ ቫይረስ እንትልከፉ ልዕሊ 266 ሽሕ ሰባት ድማ ሞይቶም እዮም።
Health ,ብዙሓት ሃገራት ምዕራብ ኤውሮጳን ኣመሪካን፤ ምብራቕ ኤስያ፣ ቻይና፣ ሩስያ፣ ህንድን ብራዚልን ኮታ ብዙሓት ካልኦት ኣብ ገስጋስ ዕቤት ዝርከባ ሃገራት ድሮ ክታበት ኮቪድ ጀሚረን ኣለዋ። ሕብረተሰብ ዓለም እውን ካብቲ ዝጸንሐ ጭንቅን ሻቕሎትን ብመጠኑ ተገላጊሉ ተስፋ ገይሩ ኣሎ። ብሓቂ ከኣ ዓቢ ስጉምቲ ንቕድሚት እዩ። ይኹን እምበር ቫዮሮሎጂስት ክሳብ ምቁጽጻር ዝርገሐ ኮቪድን ሓዲሽ ዓይነታቱን ኣብ ዘተኣማምን ምቁጽጻር ዝበጽሕ ጥንቃቐ ከምዘድሊ ሓቢሮም። ኣብ ዝሓለፈ ክልተ ሰለስተ ኣዋርሕ ኣብ ደቡብ ኣፍሪቃን ብራዚልን ሓዲሽ ዓይነት ቫይረስ ምስተራእየን ኣብ ዓባይ ብሪጣንያን ሃገራት ኤውሮጳን ብቕጽበት ክላባዕ ምስጀመረን እተን ሃገራት ጽኑዕ ዕጽዋ ኣዊጀን ጸኒሐን፤ ሕጂ ንሚልዮናት ዕድመ ዝደፍኡን ናይ ጥዕና ጸገማት ዘለዎም ዜጋታተን ፈላሚ ክታበት ድሕሪ ምሃበን እቲ ምርጋጥ በብቑሩብ ከዝልቐኦ ይፍትና ኣለዋ። ውድብ ጥዕና ዓለም እውን ንብዙሓት ሃገራት ኣፍሪቃን ኣብ ምምዕባል ዝርከባ ካልኦት ሃገራትን ናይ ክታበት ቢልቃጥ ከከፋፍል ጀሚሩ ኣሎ። እተን ኣብ ጽዑቕ ምርምር ዝጸንሓ ትካላት መፍረ መድሃኒት ኣስትራ ዘኒካ፣ ሞዴርና፣ ፋይዘር፣ ኮርኖቫክ ዝኣስማቱ ክታበት ኣፍርየን ንህዝቢ የቕርባ ኣለዋ።
Health ,ብዘይ መቆጻጸሪ መድሓኒት ኤችኣይቪ ኤድስ፡ ሰብነቶም ብተፈጥሮኣዊ መገዲ ነቲ ቫይረስ ክቆጻጸር ዝኽእሉ ሰባት ምርካቦም፡ መድሓኒት እቲ ቫይረስ ንምርካብ ተስፋ ከምዝሃቦም ተመራመርቲ ገሊጾም፡፡ እቲ መጽናዕቲ ከምዝሓበሮ፡ ኣብ ዲሞክራስያዊት ሪፖብሊክ ኮንጎ ኣስታት 4 ምኢታዊት ኤችኣይቪ ዘለዎም ሰባት ሰብነቶም ነቲ ቫይረስ ክገትኦ ክኢሉ እዩ፡፡ ብሓፈሻ ትሕቲ ሓደ ምኢታዊት ካብ ተሰከምቲ እቲ ቫይረስ ጥራሕ እዮም እዚ ተፈጥሮኣዊ ዓቕሚ ዘለዎም፡፡ እቲ ተረኺቡ ዘሎ ውጽኢት ክታበት ወይ መድሓኒት ኤችኣይቪ ኤድስ ንምርካብ ኣብ ዝካየድ መጽናዕቲ ከም መበገሲ ክኸውን ከምዝኽእል ተመራመርቲ ገሊጾም፡፡ መራሒት እቲ መጽናዕቲ ዝኾነት ተመራማራት ሜሪ ሮጀርስ ‘‘ንፈለማ እዋን መረዳእታታት እቲ መጽናዕቲ ምስ ረኸብና ተገሪምና ኔርና፤ ተሓጒስና እውን’’ ብምባል ንቢቢሲ ተዛሪባ፡፡ ወሲኻ ድማ ‘‘እዚ ማለት ድማ መድሓኒት ክንረኽበሉ ንኽእል ኢና ማለት እዩ’’ ኢላ፡፡
Health ,ኣብ ኣመሪካ፡ እዚ ሓዲሽን ብቅልጡፍ ዝላባዕን ዓይነት ለበዳ ኮሮናቫይረስ ራብዓይ ማዕበል ለበዳ ኮሮናቫይረስ ከኸትል ከምዝኽእል ክኢላታት ጥዕና የጠንቅቑ ኣለዉ። ላዕለወይቲ ሓላፊት ምቁጽጻርን ምክልኻልን ሕማማት ኣመሪካ ዶክተር ሮቸል ዋለንስካይ እዚ ሕጂ ዝምዝገብ ዘሎ ሓዲሽ መልከፍቲ ኣዝዩ የሻቕላ ከምዘሎ ገሊጻ ኣላ። ንሳ፡ ኣብ ዝሓለፈ ሰሙን ኣብ ኣመሪካ መዓልታዊ ኣስታት 70000 ሓዲሽ መልከፍቲ ይምዝገብ ምንባሩ ብምጥቃስ፡ “እዚ ቁጽሪ እዚ ኣዝዩ ልዑል’ዩ” ኢላ። ንሳ ብምስዓብ ኣብ ተመሳሳሊ እዋን መዓልታዊ ኣስታት 2000 ብሰንኪ ኮቪድ ዝሰዓበ ሞት ይምዝግብ ምንባሩ’ውን ኣስሚራትሉ። ዶክተር ሮቸል ዋለንስካይ፡ ብሰኑይ ኣብ ዝሃበቶ ሓበሬታ፡ እዚ ሓዲሽ ዓይነት ኮሮናቫይረስ ነቲ ጽቡቕ ምምሕያሻት ዘርኢ ዘሎ ክታበትን ንህዝብን ስግኣት ምኳኑ ብምምልካት ዝበርተዐ ራብዓይ ማዕበል ለበዳ ኮሮናቫይረስ ከየኸትል ዘለዋ ስግኣት
Health ,ኣብ ኣመሪካ ክፍለ ግዝኣት ካሊፎርንያ፡ ሓደ ዶክተር ንሓደ ተሓካሚ መጥባሕቲ እናኣካየደሉ እንከሎ፡ ኣብ ተመሳሳሊ ግዜ ነቲ ኣብ ቤት ፍርዲ ዝነበሮ ጉዳይ ‘ብዙም’ ከምዝተኸታተሎ ተገሊጹ። እቲ ስኮት ግሪን ዝተባሃለ ሓኪም፡ መጥባሕቲ ከካይድ እንከሎ ዝኽደኖ ክዳን ገይሩ መጥባሕቲ እናኣካየደ እንከሎ እዩ ነቲ ኣብ ቤት ፍርዲ ዝነበሮ ጉዳይ ብዙም ዝተብሃለ መተግበሪ፡ ንመጋባእያ ብቪድዮ ዝከታተሎ ነይሩ። እቲ ኣብ ቤት ፍርዲ ዝነበረ ተረኛ ዳኛ፡ ዶክተር ስኮት ግሪን ነቲ ውዕሎ ቤት ፍርዲ ኣብ ዘለዎ ኮይኑ ክኸታተሎ ዝጥዕሞ እንተኾይኑ ምስ ሓተቶ፡ ዶክተር ስኮት ግሪን ጉዳይ ቤት ፍርዲ ኣብ ዘለዎ ኮይኑ ክከታተሎ ከምዝኽእል ብምሕባር “ኣይትሰከፉ ኣብ ጥቃይ ካልእ ክኢላ መጥባሕቲ ዝኾነ ዶክተር ኣለኒ” ኢሉ መሊሱ።
Health ,ትካል ጥዕና ሕብረተሰብ ኢትዮጵያ፡ ግቡእ መመዘኒታት ከየማልኡ ምርመራ ኮቪድ-19 ንዝገብሩ ትካላት፡ ካብ ተግባራቶም ክቁጠቡ ኣጠንቂቑ። እቲ ትካል ሎሚ ሰንበት ኣብ ዘውጸኦ መግለጺ፡ መመዘኒታት ከየማልኡ ምርመራ ኮቪድ-19 ዝገብሩ ትካላት ምህላዎም ፈሊጠ’ለኹ ኢሉ። “ኣብ ቀረባ እዋናት፡ ‘ምርመራ ኮቪድ-19 ንገብር ኢና ውጽኢት ድማ ኣብ 6 ሰዓታት ንህብ ኢና’ እናበሉ መላለዪ ዝዝርግሑ ትካላት ከምዘለዉ ፈሊጥና ኣለና” ኢሉ ትካል ጥዕና ሕብረተሰብ ኢትዮጵያ። እቲ ትካል፡ ናይ መምረመሪ ማእከላት ንምስፋሕ ይሰርሕ ምህላዉ’ውን ገሊጹ’ሎ።
Health ,"ተመራመርቲ፡ ኣብ ህዋ ዝርከባ ንክሊማዊ ለውጢ ዝከታተላ ሳተላይትን ኣርተፊሻል ኢንተለጀንስን ተጠቒሞም ሕማም ሸሮኽ ቅድሚ ምጅማሩ ክፈልጥሉ ዝኽእሉ ኣገባብ ኣተኣታትዮም። እዚ ርኽብት ህይወት ብዙሓት ሰባት ካብ ለበዳ ሸሮኽ ከድሕን ዝኽልእ ከም ዝኾነ'ውን ብኣግኡ ተስፋ ተነቢርዎ ኣሎ። ዶክተር ፓውሎ ሲፖሊኒ ኣባል ኣጀንሲ ህዋ ኣውሮጳ ( European Space Agency) ኮይኑ፡ ነዚ ርኽብት ""ኣዝዩ ኣገዳሲ ነገር እዩ፤ ትርግታ ናይ ዓለምና ከስምዕ ኽእል ድማ እዩ"" ኢሉ ኣሎ። እቲ ዶክተር ብምስዓብ ""ኣብ ህዋ ዘላ ሳተላይት ብዛዕባ ለበዳ ሸሮኽ ሓበሬታ ክትህበና ብዙሕ ዝግመት ኣይነበረን። ሕጂ ግን ክውን ኮይኑስ ኣብ ብዙሓት ሃገራት ተቐባልነት ረኺቡ ኣሎ"" ኢሉ። ተመራመርቲ ነዚ ኣገባብ እዚ ተጠቒሞም፡ ነቲ ኣብ ገማግም ህንዲ ዝተኸሰተ ሸሮኽ 89 ሚኢታዊት ልክዕነት ዘለዎ ግምቶም ኣስፊሮም ነይሮም እዮም።"
Health ,ቢቢሲ፡ ካብ 50 ሃገራት ኣፍሪቃ እተን ሸሞንተ ጥራይ ጥንኩር ስርዓት ምዝገባ ቁጽሪ ሞት ከም ዘለወን ብመርመራ ኣረጋጊጹ። እዚ ጉዳይ፡ ሓንቲ ሃገር ሞት ሰባት ኣብ ግምት ውሽጢ ዘይምእታዋ ጥራይ ዘርእይ ዘይኮነሰ፡ ጉዳይ ፖሊሲ መንግስቲ'ውን ዝምልከት እዩ። ኣብ ኤውሮጳ፡ ብጀካ ኣልባኒያን ሞናኮን ኩለን ሃገራት፡ ዓለምለኻዊ ስርዓት ምዝገባ ሞት ኣለወን። ኣብ ኤስያ ድማ እተን ልዕሊ ፍርቂ ሃገራት ሞት ዝስንዳሉ ስርዓት ከም ዘለወን መረዳእታ ሕቡራት ሃገራት የመልክት። ኣብ ኣፍሪቃ ግን፡ ግብጺ፣ ደቡብ ኣፍሪቃ፣ ቱኒዝያ፣ ኬፕ ቨርደ፣ ሳዎ ቴሜ ፕሪንሲፔ፣ ሲሸልስን ሞሪታኒያን ጥራይ እየን ሞት ዝምዝግባሉ መገዲ ዘለወን። ቢቢሲ ምስ ኮሚሽን ቁጠባ ኣፍሪቃ ብዘካየዶ መጽናዕቲ፡ ኩለን ሃገራት ሞት ዝምዝግባሉ ሓደ መገዲ ከም ዘለወን የርእይ።
Health ,"ካልኣይ ማዕበል ለበዳ ኮሮናቫይረስ ዘስግኦ መንግስቲ ርዋንዳ ዋና ከተማ'ታ ሃገር ዝኾነት ኪጋሊ ን15 መዓልታት ኣብ ምሉእ ዕጽዋ ክትጸንሕ ወሲኑ። እታ ሃገር ነዚ ውሳነ ዘሕለፈት ኣብዚ ካልኣይ ማዕበል ለበዳ ""ቅድሚ ሎሚ ዘየጋጠማ ሞትን ልዑል መጠን መልከፍትን"" ክረኣይ ብምኽኣሉ'ዩ። ኪጋሊ ናብ ዕጽዋ ክትኣትው፤ ለበዳ ኮሮናቫይረስ ንፈለማ እዋን ካብ ዝተረኣየሉ እዋን ጀሚሩ ምስዚ ናይ ሎሚ ንኻልኣይ ጊዜኣ ምዃኑ ተፈሊጡ። መንግስቲ ርዋንዳ ኣብ ዝሓለፈ ዓመት ወርሒ መጋቢት ን45 መዓልታት ዝጸንሐ ዕጽዋ ኣብ ምሉእ'ታ ሃገር ደንጊጉ ነይሩ። ትማሊ ምሸት ኣብ ዘውጽኦ መግለጺ ድማ ብዘይካ ኣገደስቲ ዝበሃሉ ኣገልግሎታት ዝህቡ ኣካላት፤ ካልእ ሰብ ካብ መንበሪ ገዛ ወጻኢ ንዝገብሮ ዝኾነ ዓይነት ምንቅስቓስ ፍቓድ ፖሊስ ክረክብ ከምዝግደድ ኣጠንቂቑ።"
Health ,ምስ ምክፍፋል ክታበት ኮሮናቫይረስ ተኣሳሲሰሩ ዓለምና ሓደገኛ ሞራላዊ ፍሽለት ክብል ኣብ ዝገለጾ ኩነታት በጺሓ ከም ዘላ ዳይሬክተር ውድብ ጥዕና ዓለም ዶ/ር ቴድሮስ ኣድሓኖም ገብረእየሱስ ተዛሪቡ። ንሱ ኣብ ኣኼባ ፈጻሚ ቦርድ ውድብ ጥዕና ዓለም ኣብ ዘስምዖ ዘረባ፡ ብዙሓት ሃብታማት ሃገራት ንናይ ባዕለን ህዝቢ ጥራሕ ብምሕሳብ፡ ነቲ ክታበት እቲ ቫይረስ ንምምቕራሕ ዝወጽአ ኮታ ብምጥሓስ ንድኻታት ሃገራት ኣብ ሓደጋ የውድቐአን ከም ዘለዋ ነቒፉ፡፡ ‘‘ዓለምና ኣብ ጫፍ ሞራላዊ ውድቀት በጺሓ ኣላ፤ እቲ ውድቀት ድማ ህይወትን ናብራን ኣብ ድኻታት ሃገራት ዝርከቡ ሰባት እዮም ዋጋ ክኸፍልሉ’’ ብምባል ሻቕሎቱ ገሊጹ። ብተመሳሳሊ ገለ ሃገራትን ትካላትን ክልተኣዊ ስምምዓት ብምግባር፣ ዋጋ ብምውሳኽን ሪጋ ብምዝላልን ዝኣመሰሉ ተግባራት ብቐጻሊ ይፍጽማ ከም ዘለዋ ሓቢሩ። እቲ ክፍፍል ክታበት ርትዓዊ ብዝኾነ መገዲ እንድሕር ዘይተፈጺሙ እቲ ለበዳ ንነዊሕ እዋን ክቕጽል ከም ዝኽእልን ከቢድ ቁጠባውን ሰብኣውን ቅልውላው ከም ዘስዕብን ዶ/ር ቴድሮስ ኣድሓኖም ኣጠንቂቑ።
Health ,ህንዲ 1.3 ሚልዮን ህዝባ ካብ ለበዳ ኮሮናቫይረስ ንምክልኻል ዘኽእላ ኣብ ዓለም እቲ ዝሰፍሐ ወፍሪ ክታበት ከምእትጅምር ኣፍሊጣ። ብሚልዮናት ዝቑጸሩን ፍቓድ ዝረኸቡን ኮቪድ ሺልድን ኮቫክሲንን ዝተብሃሉ ክታበታት ናብ ምሉእ ሃገር ከምዝተባጽሑ ተፈሊጡ ኣሎ። እቲ ክታበት ፈለማ ንሰብ ሞያ ጥዕናን ምስ ኮሮናቫይረስ ተዛሚዱ ንዝሰርሑ ሰባት ዝወሃብ ኮይኑ በቲ ቫይረስ ብቐሊሉ ንዝቃልዑ ክፋል ሕብረተሰብ እውን ከምዝወሃብ ተሓቢሩ። ህንዲ ካብ ሃገረ ኣመሪካ ቀጺላ ብዝሒ ብኮሮናቫይረስ ዝተለኸፉ ሰባት ዘመዝገበት ሃገር እያ። 10 ሚልዮን ሰብ ሞያ ሕኽምና ተጠቐምቲ ክታበት ከምዝኾኑን ቀጺሉ ድማ ኣባላት ፖሊስ፣ ሰራዊት ምክልኻል ሃገርን ሰራሕተኛታት ቤት ማዘጋጃን ኣቐዲሞም ነቲ ክታበት ክረኽቡ ምዃኖምን ተገሊጹ።
Health ,"ኣብ ኬንያ ሓድሽ ዓሌት ኮሮናቫይረስ ከም ዝተረኸበ ሓደ ምስ መንግስቲ ምትእስሳር ዘለዎ ትካል ምርምር ዘውጽኦ መጽናዕቲ ሓቢሩ። እዚ ቫይረስ ካብ ወርሒ ሰነ ክሳብ ጥቅምቲ ኣብ ዘሎ ግዜ ብዝተገብረ መጽናዕቲ ኣብ ደቡብ ምብራቕ እታ ሃገር ክርከብ ከም ዝኸኣለ እቲ ትካል ኣፍሊጡ። እዚ ሓድሽ ዓሌት ኮሮናቫይረስ ዘሕድሮ ጸቕጢ ንምፍላጥ ተወሳኺ ምርምር ከም ዘድሊ ተሓቢሩ ኣሎ። ክሳብ ሕጂ ኣብ ኬንያ ኣስታት 100 ሽሕ ሰባት ብኮሮናቫይረስ ክልከፉ እንከለው፡ ሞት ልዕሊ 1,700 ሰባት ተመዝጊቡ'ዩ። ብኻልእ ወገን ኣብ ደቡብ ኣፍሪቃ ብቕልጡፍ ይዝርጋሕ ዘሎ እዚ ሓድሽ ዓሌት ኮሮናቫይረስ ኣብ ካልኦት ሰለስተ ሃገራት ኣፍሪቃ ከም ዝተረኸበ ክረጋገጽ ክኢሉ። ቦትስዋና፣ ዛምቢያን ጋምቢያን እቲ ቫይረስ ዝተረኸበለን ሃገራት ከም ዝኾና ሓበሬታ ውድብ ጥዕና ዓለም የረድእ።"
Health ,ምንጪታት ዓለማዊ ለበዳ ኮሮናቫይረስ ዝምርመር ጉጅለ ትካል ጥዕና ዓለም ናብ ቻይናዊት ከተማ ዉሃን ከም ዝኣተወን መርመራ ከም ዝጅምርን ተገሊጹ። እቲ ንነዊሕ እዋን ትጽቢት ክግበረሉ ዝጸንሐ መርመራ፡ ኣብ ሞንጎ ትካል ጥዕና ዓለምን ቻይናን ኣዋርሕ ዝወሰደ ዝርርብ ምስ ተገበረ'ዩ ናብዚ በቒዑ። እዚ 10 ኣባላት ዝሓዘ ጉጅለ ሳይንቲስታት ነቶም ኣብ ማእኸላት ምርምር፣ ሆስፒታላተን ኣብ ዕዳጋታት መግቢ ባሕሪ [ካብ ባሕሪ ዝርከቡ ከም ዓሳ ዝበሉ መግብታት]ን ዝሰርሑ ሰባት ከዘራርቡ እዮም። ኮቪድ-19 ኣብ መዛዘሚ 2019 ንፈለማ እዋን ኣብ ማእኸላይ ቻይና ከተማ ዉሃን ከም ዝተረኣየ ይግለጽ።
Health ,ሕብረት ኣፍሪቃ፡ ንኣህጉር ኣፍሪቃ ዝኸውን 270 ሚልዮን ክታበት ኮቪድ-19 ከምዘዳለወ ኣፍሊጡ። እቲ ክታበት ናብ ዝተፈላለያ ሃገራት ከምዝባጻሕ ድማ ሓቢሩ። እቲ ክታበት ኣብዚ ዓመት ኣብ ረብሓ ከምዝውዕል ኣቦ መንበር ሕብረት ኣፍሪቃ ስሪል ራማፎዛ ተዛሪቡ። ቅድሚ'ዚ 600 ሚልዮን ክታበት ንኣፍሪቃ ከምዝቐርብ ቃል ዝተኣተወ ኮይኑ፡ እዚ ተረኺቡ ዘሎ 270 ሚልዮን ድማ ተወሳኺ ምዃኑ ተገሊጹ። እዚ'ውን ንኹለን ሃገራት ኣፍሪቃ እኹል ኣይኮነን። ሃብታማት ሃገራት ንዜጋታተን ከቲበን ክሳብ ዝውድኣ ድኻታት ሃገራት ዓለም ንነዊሕ እዋን ክጽበያ ከምዝግደዳ ስግኣታት ኣሎ።
Health ,"ብምኽንያት ኮሮናቫይረስ፡ ምንቅስቓስ ሰባት ስለ ዝተገደበ፡ መብዛሕትኡ ሰብ ኣብ ስክሪን ሞባይልን ኮምፒዩተርን ዘሕልፎ ግዜ እናወሰኸ መጺኡ'ዩ። በዚ ድማ ድሕነት ዓይኖም ንምሕላው መምርሒ ""20-20-20"" ክለማመዱ ገባሪ ሰናይ ጥዕና ዓይኒ ይምዕድ። 'ፋይት ፎር ሳይት' ዝኾነ ነገር እናገበርኩም ን20 ደቓይቕ ኣብ ስክሪን ምስ ጸናሕኩም ኣብ 20 ጫማ ርሕቀት (ሽዱሽተ ሜትር)ንዘሎ ነገር ን20 ደቓይቕ ክትርእዩ ይግባእ ይብል። ካብ ሞንጎ ክልተ ሽሕ ሰባት እቶም ፍርቂ ድሕሪ ለበዳ ኮሮናቫይረስ ዝለዓለ ግዜ ኣብ ስክሪን ዘጥፍኡ ኮይኖም፡ ካብዚኦም እቶም 38 ሚኢታዊት ናይ ዓይኒ ጸገም ከም ዘስዓበሎም ሓቢሩ ኣሎ። ሓካይም ዓይኒ ድማ ረድኤት ንዘድልዮም ሰባት ኣገልግሎት ክህቡ ከም ዝጸንሑ እቲ ገባሪ ሰናይ ገሊጹ። እንተኾነ እቲ ክልተ ሽሕ ኣባጽሕ ዝተሳተፉሉ መጽናዕቲ ከም ዘመልክቶ፡ ኣብ እዋን እዚ ለበዳ 20 ሚኢታዊት ሰባት በቲ ቫይረስ ከይልከፉ ወይ'ውን እቲ ቫይረስ ከየመሓላልፉ ብምስጋእ መርመራ ዓይኒ ከም ዘይገበሩ ይግለጽ።"
Health ,ውድቕቲ ለይቲ ወርሒ ሕዳር 1582 ዓ.ም'ዩ። ሓደ ባሕረኛ ኣብ ደሴት ሳርዲና ወደብ ኣልግሄሮ ባሕሪ ሜድትራኒያን ናብ ዝርከብ መዓሸግ መርከብ ኣትዩ፡ ንመወዳእታ ግዜ ናይታ ከተማ ምስሊ ይዕዘብ ነበረ። እንተኾነ እዚ ዕድል ዘይገበረ መርከበኛ፡ ኣብቲ ከባቢ ንዓመታት ብዝጸንሐ ለበዳ ዝተለኽፈ ከይመሰሎ ናብታ ከተማ ይኣቱ። እዚ ውልቀሰብ ድሮ ኣብ ከባቢ መላግቦ ሽምጡ ብምልክታት ሕበጥ እቲ ቡቦስ ተባሂሉ ዝፍለጥ ዝነበረ ሕማም ይሳቐ ነይሩ። ብዙሕ ኣይጸንሐን ሞይቱ፤ እንተ እቲ ለበዳ ግን ናብቲ ሕብረተሰብ ክልሑኽ ጀሚሩ። በዚ ምኽንያት ነበርቲ ከተማ ኣልግሄሮ በቲ ሕማም ክልከፉን ክሞቱን ተራእዩ። እዚ ለበዳ ንሱ ሒዙዎ ኣትዩ ክኸውን ይኽእል'ዩ ተባሂሉ ይሕመ።
Health ,ክታበታት ኮሮናቫይረስ ክርከቡ ምኽኣሎም ኣብ ምሉእ ዓለም ዓብዪ ተስፋ ክፍጠር ገይሮም ኣለዉ። ሃገራት ኣፍሪቃ ግን ነቲ ክታበት መዓዝ ክረኽብኦ ይኾና? ንዝብል ሕቶ ዛጊድ ዝተረኸበ መልሲ የለን። ውድብ ጥዕና ዓለም ዘዳለዎ ሓደ መጽናዕቲ ከም ዘመልክቶ፡ ክታበት ኮቪድ-19 ድልዊ ምስ ኮነ 40 ዝኾና ሃገራት ነቲ ክታበት ክህባ ድልዋት እየን። እንተኾነ እዘን ሃገራት ተመሳሳሊ ብዝኾነ ደረጃ ምሉእ ብምሉእ ድልዋት ኣይኮናን። ገሊአን ሃገራት ሓይሊ ዕማም ብምጥያሽ እቲ ክታበት ምስ መጽአ ብኸመይ ክባጻሕ ከም ዘለዎ ዘገንዝብ መርሃ ግብሪ ኣዳልየን ኣለዋ። ገሊኤን ድማ ነቲ መድሓኒት መኸዘኒ ዝኸውን መሳርሒ ኣብ ምዕዳግ ወይ ነቲ ዝነበረን ኣብ ምድላው ይርከባ።
Health ,"ኣብ ኣፍሪቃ ወሰንቲ ኣብ ዝበሃላ ሃገራት መጠን ዝርግሐ ኮሮናቫይረስ ይውስኽ ከምዘሎ ካብተን ሃገራት ዝወጽኡ ሓበሬታታት የመልክቱ። እዚ ድማ ኣብታ ኣህጉር ካልኣይ ለብዒ ከጋጥም ከም ዝኽእል ስግኣት ኣሕዲሩ'ሎ። ማእኸል ምክልኻልን ምቁጽጻርን ሕማማት ኣፍሪቃ፡ ናብዛ ኣህጉር ""ካልኣይ ዙር ለብዒ ይመጽእ ምህላዉ"" ክገልጽ ጀሚሩ'ዩ።"
Health ,ክታበት ፋይዘር ናብ ተግባር ድሕሪ ምእታው ኩባኒያ ኣመሪካ ዘፍረዮ ክታበት ሞዴርና'ውን ፍቓድ ክረክብ እዩ ተባሂሉ ኣሎ። ሞዴርና 94 ሚኢታዊት ኮሮናቫይረስ ክከላኸል ከም ዝኽእል ዝተረጋገጸ ኮይኑ፡ እዚ ኣብ ቀረባ ናብ ተግባር ንክኣቱ ዕድል ዝህቦ ምዃኑ ተሓቢሩ። በዚ መሰረት በዓል መዚ ክትትል መግብን መድሃኒትን ኣመሪካ ውሕስና እቲ ክታበት ኣረጋጊጹ እንተኣጽዲቑዎ፡ ኣብ ዓለም ኻልኣይ ኣፍልጦ ዝረኸቦ ክታበት ክኸውን እዩ። ብለበዳ ኮሮናቫይረስ ኣዝያ ዝተሃሰየት ኣመሪካ ልዕሊ 300 ሸዕሕ ዜጋታታ በቲ ቫይረስ ከም ዘሞቱ ጸብጻብ ዩኒቨርሲቲ ጆን ሆፕኪንስ የመልክት። ክታበት ሞዴርና፡ ተመራመርቲ ንኽልተ መዓልታት ዓᎁቕ ምርምር ድሕሪ ምክያዶም፡ ፍቱን'ዩ ዝብል ሰርተፊኬት ከምዝተወሃቦ ይፍለጥ። እዚ 54 ገጽ ዝሓዘ ሰነድ ከም ዝብሎ ሞዴርና ዝተጋነነ ጎናዊ ሳዕቤን የብሉን።
Health ,"ዘረባ ብዓይኒ ይኣቱ ዝብል ኣተሓሳስባ ኣብ ዘለዎ ሕብረተሰብ፡ ሓደ ሓኪምን ተሓካምን ብኣካል ከይተራኸቡ ሕክምና ምሃብ ይከኣል'ዶ ይኸውን? እዚ መይላ ሕክምና 'ቴሌ ሜድስን' ተባሂሉ ይጽዋዕ። ኣብ ኢትዮጵያ ግን ብኸመይ መገዲ ክዕወት ይኽእል? በዓል ሞያ ሕክምና ዕንዛዘ (ሂፕኖሲስ) ከምኡ'ውን ኣካያዲ ስራሕ ቴሌሜድስን ዮኮ ኣቶ ኣብዲ ድንገታ፤ ኣቐዲሙ ኣተሓሳስባ እቲ ሕብረተሰብ ክቕየር ከም ዘለዎ ይዛረበ። ""ኣብ ውሽጢ ሕብረተሰብና 'መርፍእ ከይኣዘዘ ከኒና ጥራሕ ሂቡ ሰዲዱኒ። ሎሚ ድማ ራጂ'ውን ዘይእዝዝ ሓኪም ገጢሙኒ' ኢሉ ቅርታ ዝስምዖ ሰብ ብዙሕ እዩ"" ይብል ኣቶ ኣብዲ። ""እዚ ንዓና'ውን ኣብ ፈተና ኣእቲዩና ነይሩ። ሕጂ ግን ይለምዶ ኣሎ፤ ንሕና'ውን ሓበሬታ ጥዕና ብግቡእ ብምብጻሕ እምነት ንክንረክብ ንሰርሕ ኣለና"" ብምባል ድማ ነቲ ዝመጽእ ዘሎ ለውጢ የረድእ። ኣገልግሎት ምኽሪ ሕክምና ዮኮ (ቴሌ ሜድስን) ለበዳ ኮቪድ-19 ቅድሚ ምምጽኡ እዩ ተጀሚሩ። ሰባት ናብ ሆስፒታል ምኻድ እንተኣስጊኡዎም፡ ንዝደለዩዎ ሓኪም ብቴሌፎን ይረኽቡዎ ማለት'ዩ።"
Health ,ሕቡራት ኢማራት ዓረብ ትጥቐመሉ ዘላ ክታበት ጸረ ኮቪድ-19፡ ብቻይናዊ ትካል ሲኖፋርም ዝፈረየ ኮይኑ ብመልክዕ መርፍእ ዝውሃብ እዩ። እቲ መስርሕ ክታበት ጸረ ኮቪድ-19 ኣብ ርእሰ ከተማ ሕቡራት ኢማራት ዓረብ ኣቡዳቢ እዩ ጀሚሩ ዘሎ። ኣብታ ከተማ፡ ብውሑዱ ኣብ 45 ሆስፒታላትን ክሊኒካታን እቲ ክታበት ክውሃብ ከምዝጀመረ ጸብጻባት ሓቢሮም። በዚ መሰረት ሕቡራት ኢማራት ዓረብ፡ ነቲ ብቻይናዊ ትካል ሲኖፋርም ዝፈረየ ክታበት ኣብ መዓላ ዘውዓለቶ ናይ መጀመርታ ሃገር ኮይና ኣላ። እቲ ብቻይናዊ ትካል ዝማዕበለ ክታበት ጸረ ኮቪድ-19፡ ብመልክዕ መርፍእ ምስ ተወሃበ ሰባት ንሕማማት ናይ ምጽዋር ዓቕሚ ዝህልዎም ዓቕሚ ዘጎልብት ከምዝኾነ እዩ ዝግለጽ።
Health ,ኮሮና ቫይረስ ንዓለም መሰጥቀዓ ዳርጋ ሓያሎ ሃገራት ዓለም፡ እቲ እንኮ ሕርያ ምክልኻል ስለዝኾነ ኣብ ፍጹም ዕጽዋ ኣትየን። መንግስቲ ኤርትራ እውን ብዘይካ “ምርጋጥ” ካልእ ኣማራጺ የብልናን ብማለት ተሪር ዕጽዋ ኣዊጁ ብጽኑዕ ተቖጻጺሩዎ። ከም ውጽኢቱ መጠን ዝርገሐ እቲ ለበዳ ኣዝዩ ትሑት እዩ። ክሳብ ሕጂ እውን ኣብ ኤርትራ ብኮቪድ ዝተመዝገበ ሞት የሎን። እቲ ለበዳ ኮቪድ ንምክልኻል ዝተኣወጀ ዕጽዋ ግን ንሽቕለትን ንግዳዊ ንጥፈታትን ስለዝደረቶ እቲ ሕብረተሰብ ኣዝዩ ተሃስዩ ምህላው ካብ ስርሖም ዝተሰናኸሉ ይዛረቡ። ደረጃ ቁጠባ እታ ሃገር ትሑት ብምዃኑን መንግስቲ ንዜጋታቱ ዝገብረሎም ሓገዝ ብዘይምህላው ህዝቢ ኣብ ከቢድ ጸገም ከምዘሎ “ ካብ ዘይንሰርሕ ኣዋርሕ ኮይኑ፡ ቖልዑ ሒዝና ንገብሮ ጨኒቑና” ዝበለ ስሙ ክገልጽ ዘይመረጸ ዜጋ ንቢቢሲ ሓቢሩ።
Health ,"እቲ ኤጀንሲ እቲ ክታበት ኣብ ረብሓ ንክውዕል ፍቓድ ንክህብ ካብ ምምሕዳር ዶናልድ ትራምፕ ሓያል ጸቕጢ ከም ዝበጽሖ ተገሊጹ። ሓላፊ ኤፍዲኤ ስቴፈን ሃን፡ ብዓርቢ ነቲ ክታበት ከጽድቕ ወይ ስርሑ ጠጠው ከብል ከም ዝተነግሮ ማዕከናት ዜና ኣመሪካ ጸብጺበን። ንሱ ግን ""ሓቂ ኣይኮነን"" ይብል። ፕረዚደንት ዶናልድ ትራምፕ፡ እቲ ናይ መጀመርታ ዙርያ ክታበት ""24 ሰዓታት ኣብ ዘይመልእ"" ክወሃብ እዩ ይብል። ትማሊ ዓርቢ፡ ፕረዚደንት ዶናልድ ትራምፕ ኹራ ዝተሓወሶ ጽሑፍ ኣብ ትዊተር ክጥቅዕ እንከሎ፡ ንኤፍዲኤ ""ዓብዪ፣ ኣረጊት፣ ዝሕቱል ኣባ ጎብየ"" ክብሎ እንከሎ ""ዶክተር ሃን፡ ጠላዕ ገዲፍካ እቲ መድሃኒት ኣምጽኣዮ፤ ህይወት ሰባት ኣድሕን"" ኢሉ። ጸብጻብ ዋሽንግተን ፖስት፡ ላዕለዋይ ሓላፊ ዋይት ሃውስ ማርክ ሚዶውስ ንኮሚሽነር ኤፍዲኤ ዶክተር ሃን እቲ ክታበት ከጽድቖ ከም ዝኣዘዞ፤ እንተዘይኾይኑ ድማ ናይ ስራሕ መልቀቒ ደብዳበ ከእቱ ከምዝኣዘዞ ካብ ምንጪታት ሓበሬታ ረኺበ'የ ይብል።"
Health ,ዋልደማር ሃፍኪን ሞርዴካይ፡ ካብ ፓሪስ ናብ ህንዲ እናተመላለሰ ኣብ ዓለም ፈላሚ ክታበት ሕማም ሽሮኽ ምሂዙ። ይኹን'ምበር፡ ትጽቢት ብዘይተገብረ ምረዛ ህይወቱ ተመዛቢሉ። ዋልደማር፡ ብ1984 ዓ.ም (ኣቆጻጽራ ኤውሮፓ) ናብ ህንዲ ካልካታ ተጓዒዙ። እንታይ ደልዩ? እንተኢልኩም ንሕማም ሽሮክ ዝኸውን መድሃኒት ክረክብ። እዋኑ ናይ ጽድያ ኣዋርሕ ኮይኑ፡ ሕማም ኮሌራ ኣብ ህንዲ ይላባዕ ነይሩ። እቲ ተመራማሪ፡ ናብ ህንዲ ክኸይድ እንከሎ ሒዙዎ ዝኸደ ክታበት፡ ነቲ ሕማም ከጥፍኦ እዩ ብዝብል ነይሩ። እንተኾነ፡ መዓልታዊ እቲ ተስፍኡ እናቕሃመ ይኸይድ። ኣብቲ እዋን ህንዲ ኣብ ትሕቲ ባዕዳዊ መግዛእቲ ብሪጣንያ ነይራ። ኢንግሊዛውያን ገዛእቲ ድማ፡ ነዚ ተመራማሪ ከስርሑዎ ኣይክኣሉን።
Health ,ዶክተር ኣሽራፍ ኢማራህ ዝሓለፈ ወርሒ'ዩ ብኮሮናቫይረስ ሞይቱ። ኢልዶሬት ተባሂላ ኣብ እትጽዋዕ ከተማ ኣብ ዝርከብ፡ ኣብ ኬንያ ካልኣይ ዝዓበየ ሪፈራል ሆስፒታልን መሰልጠንን ሞይ ከገልግል ዝጸንሐ ዶክተር ኢማራህ፡ ክኢላ መጥባሕቲ ፕላስቲክን ዳግመ ህንጸት ሰብነትን ነይሩ። እዚ ኣብ ምዕራብ ኬንያ ኣለው ካብ ዝበሃሉ ላዕለዎት ክኢላታት መጥባሕቲ ፕላስቲክ፡ ኣብ እዋን ለበዳ ኮሮናቫይረስ ካብ ሞንጎ ዝሞቱ ክኢላታት ጥዕና ሓደ'ዩ። ኣብ ስራሕን ምስልጣን ተመሃሮ ሕክምና እናሃለወ ብኮሮናቫይረስ ዝተለኸፈ ዶክተር ኢማራህ፡ ሕጽረት ክፍሊ ጽኑዕ ሕክምና ብምንባሩ ግን ኣብቲ ሆስፒታል ዝድቅሰሉ ዓራት'ውን ንምርካብ ዕድለኛ ኣይነበረን።
Health ,ዶክተር ስቴፈን ሞጉሱ ወዲ 28 ዓመት ኬንያዊ ዶክተር እዩ። ናይ ሓሙሽተ ወርሒ ከይተኸፈሎ ብኮሮናቫይረስ ከምዝሞተ ማሕበር ዶካትር እታ ሃገር ኣፍሊጡ’ሎ። ስቴፈን መድሕን (ኢንሹራንስ) ጥዕና ስለዘይነበሮ ወጻእታት ሕክምንኡ ንምሽፋን ብኦንላይን ገንዘብ ናይ ምትእኽኻብ ወፍሪ ክካየደሉ ጸኒሑ’ሎ። ኣብ ሆስፒታል ብጽኑዕ ንዝሓመሙ ክትትል ናብ ዝግበረሉ ክፍሊ ኣትዩ ይሕከም ኣብ ዝነበረሉ እዋን ወጻእታቱ ክሽፍኑ ዘይከኣሉ ወለዱ እዮም ነቲ ሓገዝ ናይ ምትእኽኻብ ወፍሪ ብኦንላይን ዝጀመርዎ።
Health ,ሩስያ መርሃግብሪ ክታበት ኮቪድ-19 ዝጀመረት ኮይና፡ ክሊኒካት ሞስኮ ነቶም ንኮሮናቫይረስ ኣዝዮም ተቓላዕቲ ዝበሃሉ ሰባት ክኸትባ ጀሚረን ኣለዋ። ሩሲያ ነቲ ባዕላ ዘማዕበለቶን ኣብ ወርሒ ነሓሰ ዝተመዝገበን፡ ስፑትኒክ-5 ዝተባህለ ክታበት’ያ ኣብ ረብሓ ክውዕሎ ጀሚራ ዘላ። ሰብ ሞያ፡ እቲ ክታበት 95 ሚኢታዊት ውጽኢታዊ ከም ዝኾነን ጎናዊ ሳዕቤን ከም ዘይብሉን ክገልጹ ከለው፡ ሕጂ’ውን ገና ኣብ ብዙሓት ሰባት ኣብ መስርሕ ፈተነ ዘሎ ምዃኑ ይግለጽ። ኣብዚ ቀዳመ ሰናብቲ፡ ቀዳማይ ዙር ክታበት ክወስዱ ፍቓደኛታት ዝኾኑ ብኣሽሓት ዝቑጸሩ ሰባት ተመዝጊቦም ኣለው። ክሳብ ሕጂ ግን ሩሲያ ክንደይ ዝኣክል ክታበት’ያ ክተፍሪ ዝብል ብወግዒ ኣይገለጸትን። ኣፍረይቲ ግን ኣብ መወዳእታ እዚ ዓመት፡ ክልተ ሚሊየን ክታበት ከፍርዩ እዮም ትጽቢት ዝገብሩ።
Health ,ቀጻሊ ፕሬዝደንት ኣመሪካ ጆ ባይደን፡ ኣመሪካውያን ክታበት ኮሮናቫይረስ ንክወስዱ ኣይግደዱን ኢሉ። ማእከል ምቁጽጻር ሕማማት (ሲዲሲ) ድማ፡ ንፈለማ እዋን ኣመሪካውያን ካብ ናይ ባዕሎም ገዛ ወጻእ፡ ኣብ ውሽጢ ኮይኖም’ውን “መሸፈኒ ኣፍን ኣፍንጫን ክጥቀሙ” ኣለዎም ክብል ተማሕጺኑ’ሎ። ኣብዚ ሕጂ እዋን፡ ኮሮናቫይረስ ኣብ ኣመሪካ “ናብ ዝለዓለ ደረጃ ምልባዕ ተሰጋጊሩ” ኣሎ ዝበለ ሲዲሲ፡ ኣብታ ሃገር ትማሊ ዓርቢ ጥራይ፡ ሞት ልዕሊ 2500 ሰባት ተመዝጊቡ፤ ካልኦት ሓደሽቲ 225 ሽሕ ሰባት ድማ በቲ ቫይረስ ተለኺፎም። ኣብታ ሃገር፡ 14.3 ሚሊየን ሰባት ብኮሮናቫይረስ ክልከፉ እንከለው፡ ልዕሊ 278 ሽሕ ድማ ብምኽንያት እዚ ሕማም ሞይቶም። 20 ጥሪ 2021 ቃለ መሓላ ዝፍጽም ጆ ባይደን ከኣ፡ በዓለ ሲመቱ ብዙሓት ሰባት ኣብ ዝተረኸብሉ ክኸውን ተኽእሎ ከም ዘይብሉ ተዛሪቡ።
Health ,"ካብ ሞት ተንሲኡ ዝተባህለሉ ኬንያዊ ዳግማይ ከም ዝሞተ ማዕከናት ዜና'ታ ሃገር ሓቢረን። ኣብ ዝሓለፈ ሰሙን ኣብ ሆስፒታል ከምዝሞተ ብኪኢላታት ምስ ተረጋገጸ፡ ናብ መጽንሒ ሬሳ (ሞርግ) ክኣቱ ኣብ ዝዳለወሉ ዝነበረ እዋን፡ ሃንደበት ሃለዋቱ ምስ ፈለጠ ብዓውታ ድሕሪ ምውጫጭ፡ መሊሱ ሃለዋቱ ኣጥፊኡ። ወዲ 32 ዓመት ፒተር ኪገን፡ ሕዱር ሕማም ከም ዝነበሮን፡ ናብ ሆስፒታል ተወሲዱ ክእለ ድሕሪ ምጽናሕን ናብ ገዝኡ ከምዝተፋነወ ጸብጻባት ማዕከናት ዜና ኬንያ ይገልጹ። ኣብ ዝሓለፈ ሰሙን፡ ካብ ኣፍ ሞት ብምውጽኡ ከምዝተሓጎሰ ብምግላጽ፡ ""እዚ ስራሕ ኣምላኽ'ዩ"" ክበል ንደይሊ ኔሽን ዝተባህለ ፍሉጥ ጋዜጣ'ታ ሃገር ተዛሪቡ ነይሩ።"
Health ,"ካብ ሰሜን ኣመሪካ ክሳብ ምዕራብ ኣፍሪቃ - ቅድም ኢሉ ኣዝዮም ሕጉሳት ዝነበሩ መጻምዲ ይፈላለዩን ይፋትሑን ኣለው። ገሊኦም ብምኽንያት ለበዳ ኮሮናቫይረስ ዝፈጠሮ ጭንቀት'ዩ ክብሉ ከለው፡ ገሊኦም ከኣ ተሓቢኦም ዝጸንሑ ጸገማት ክወጽኡ ስለ ዝጀመሩ'ዩ ይብሉ። ሬኒ፡ ኣብ ናይጄሪያ እያ ትቕመጥ። ኣብ ገዛ ኣባላት ስድርኣ ዓው ዓው ይብሉ ስለ ዘለው ድምጻ ኣትሕት ኣቢላ ብቴሌፎን ተዛሪባትና። ""ሰብኣየይ ካልእ ኣፍቃሪት ከም ዘላቶ ኣብ እዋን ዕጽዋ'የ ፈሊጠ"" ትብል። በዚ ተጨቓጪቖም። ንሱ ኸኣ 'ቴሌፎነይ እንታይ ክትገብሪ ርኢኺዮ?' ምስ በላ፡ ናብ ጭቕጭቕ ኣምሪሖም። ""ፍትሕ ዝደለየ ይመስለኒ ትብል። ሕጂ ብዛዕባ እዚ ይዛረብ ምህላወይ ስለዘይፈልጥ መንነተይ ክሕባእ መሪጸ"" ትብል።"
Health ,ብሪጣንያ ብፒፋይዘር/ባዮኤንቴክ ዝፈረየ ክታበት ኮሮናቫይረስ ብስፍሓት ኣብ ኣገልግሎት ክውዕል መረጋገጺ ፍቓድ ዝሃበት ፈላሚት ሃገር ኮይና። ኤጀንሲ ቁጽጽር ኣፋውስን ናውቲ ሓለዋ ጥዕናን እታ ሃገር ከም ዘፍለጦ እቲ 95 ሚኢታዊት ካብ ኮቪድ-19 ክከላኸል ዝኽእል ክታበት ኣብ ዝቕጽል ሰሙን ብስፍሓት ናብ ረብሓ ክውዕል ውሑስ ምዃኑ ተረጋጊጹ'ሎ። ኣብ ፈላሞት መዓልታት ድማ ነቶም ተቓላዕቲ ዝበሃሉ ክፋላት ሕብረተሰብ ብምኽታብ ከም ዝጅርም ተገሊጹ። ብሪጣንያ 40 ሚልዮን ብልቃጥ ክታበት ክፈርየላ ዝኣዘዘት ኮይና ብነብሲ ወከፍ ሰብ ከክልተ ክታበት ስለ ዝወስድ ድማ ን20 ሚልዮን ክበጽሕ እዩ። ኣስታት 10 ሚልዮን ኣብ ቀረባ መዓልታት ፈርዩ ኣብ ውሽጢ ዝቕጽሉ ሒደት መዓልታት ናብታ ሃገር ክበጽሕ ትጽቢት ይግበር። እዚ ዓይነት ክታበት ኣብ ታሪክ እቲ ኣብ ሓጺር እዋን ካብ ክልስ ሓሳብ ናብ ውጽኢታዊ ተግባር ዝተሰጋገረ ኮይኑ'ሎ።
Health ,ትካላት ውሃብቲ ረድኤት፡ ኣብ ኣፍሪቃ ምስ ቫይረስ ኤችኣይቪ ዝነብሩ ህጻናት ዝወስዱዎ ጣዕሚ ፍራውለ (ስትራውቤሪ) ዘለዎ መድሓኒት፡ ኣብ ዝቕጽል ዓመት (2021) ብዝተሓተ ዋጋ ክዝርግሑ ምዃኖም ኣፍሊጦም። እዚ፡ ናይ መጀመርታ ንህጻናት ዝተዳለወ መከላኸሊ መድሃኒት ጸረ ኤችኣይቪ እዩ ተባሂሉ ኣሎ። ውድብ ሕቡራት ሃገራት፡ ኣብ መላእ ዓለም ልዕሊ 1.5 ሚሊዮን ህጻናት ምስ'ቲ ቫይረስ ከም ዝነብሩ ክገልጽ እንከሎ፡ ካብዚኦም እቶም ፍርቂ ጥራይ መድሃኒት ከም ዝረኽቡ ይሕብር። እቲ መድሃኒት ምርር ዝበለ ጣዕሚ ዘለዎ ብምዃኑ፡ ህጻናት ነዚ መከላኸሊ መድሃኒት ክወስዱዎ ተጸጊሞም ጸኒሖም’ዮም። ክኢላታት ጥዕና፡ እቲ ሕጂ ንህጻናት ተዳልዩ ዘሎ መድሃኒት ንዐኦም ብዝጥዕም መልክዑ ክቐርብ ከም ዝተገብረ ገሊጾም።
Health ,ምኽንያት ሞት ልዕሊ 1.4 ሚሊየን ሰባት ዝኾነ ለበዳ ኮሮናቫይረስ፡ ሕጂ'ውን ዝርግሕኡ ከይተገትአ ሓደ ዓመት መሊኡዎ ኣሎ። እዚ ካብ ቻይና ዝተበገሰ ዓለማዊ ለበዳ ኮሮናቫይረስ ናብ ምሉእ ዓለም ተዘርጊሑ ልዕሊ 63 ሚልዮን ሰባት በቲ ቫይረስ ከም ዝተትሓዙ ይግለጽ። ኣብዚ እዋን ንለብዒ እቲ ቫይረስ ኣብ ምግታእ ተስፋ ዝተገበረሎም ብዙሓት ዓይነታት ክታበት ኣብ ዕውት መስርሕ ፈተነታት ይርከቡ። ብዙሓት ኩብንያታት ምርምር ዘፍረይዎም ዓይነታት ክታበት ኮሮናቫይረስ ካብ ሰብ መዚ ቁጽጽር ኣፋውስ መረጋገጺ ንምርካብ ይጽበዩ ኣለዉ። ገለ ካብቶም ክታበታት ንሰባት ክወሃቡ ብሰብሞያ ፍቓድ እንተረኸቡ'ኳ ነቲ ኣብ ምሉእ ዓለም ዘሎ ብቢልዮናት ዝቑጸር ህዝቢ ክታበት ንምብጻሕ ግን 5 ቀንዲ ብድሆታት ኣለዉ።
Health ,"ወዲ 38 ዓመት ክሪስቶፈር ክለተርማየር ኣብ ደሙ ኤችኣይቪ ከም ዘሎ ""ብኣጋጣሚ"" እዩ ፈሊጡ። ብ2014 ዓ.ም (ኣቆጻጽራ ኤውሮጳ) በቲ ቫይረስ ከም ዝተለኸፈ ክፈልጥ ክኢሉ። ንሱ ግን፡ ""ውጽኢት ምርመራይ እቲ ቫይረስ ኣብ ደመይ ከም ዘሎ ዝገልጽ ክኸውን ኣይተጸበኽዎም ነይረ""። ክሪስቶፈር፡ ኣውስትራሊያዊ'ዩ። ንሱ ነታ መዓልቲ ልክዕ ከም ትማሊ እዩ ዝዝክራ። ኣብቲ ሽዑ እዋን ኣብ ኣወስትራልያ ዘይኮነስ ኣብታ ብፎቶ ጋዜጠኝነት ንምስራሕ ዝተዋፈረላ ህንዲ'ዩ ነይሩ። ናብ 'ኣሽራም' ወይ ናይ ሂንዱ ገዳም ናይ ምብጻሕ መደብ ድማ ነይርዎ።"
Health ,በዓል ሞያ ተመሓላለፍቲ ሕማማት ኣሜሪካ ኣንቶኒ ፋውቺ፡ እታ ሃገር ኣብ ዝመፅእ ሰሙናት ብርቱዕ ወሰኽ ለበዳ ኮሮናቫይረስ ከጋጥማ ከምዝኽእል ኣጠንቂቑ። ብሚልዮናት ዝቑፀሩ ሰባት፡ መዓልቲ ምስጋና (ታንክስጊቪንግ) ንምብዓል፡ ናብ ዓዶም ይምለሱ ኣለዉ። ኣንቶኒ ፋውቺ፡ ነዚ መዓልቲ ኣኽቢሮም ዝምለሱ ገያሾ፡ ለበዳ እቲ ቫይረስ ንምግታእ መሸፈኒ ኣፍን ኣፍንጫን ክገብሩን፡ ርሕቐቶም ክሕልዉን'ውን ፀዊዑ ኣሎ። ኣሜሪካ፡ ዛጊድ 13 ሚልየን ብኮሮናቫይረስ ዝተለኸፉ ሰባት ዘመዝገበት ክትከውን ከላ፡ 266 ሽሕ ሰባት ድማ፡ ብሰንኪ እዚ ቫይረስ ሞይቶም እዮም። ኣብታ ሃገር ኣብ ወርሒ ሕዳር ጥራሕ ኣርባዕተ ሚልየን መልከፍቲ ኮቪድ-19 ተመዝጊቡ እዩ፤ እዚ ከኣ ኣብ ወርሒ ጥቅምቲ ካብ ዝነበረ ብዝሒ፡ ዕፅፊ ከምዝኾነ ይግለፅ።
Health ,ምስ ሞት ዲያጎ ኣርማንዶ ማራዶና ብዝተኣሳሰር፡ ፖሊስ ኣርጀንቲና ንሓኪም ናይ’ቲ ውሩይ ተጻዋታይ ኩዕሶ እግሪ ምርመራ ይገብረሉ ኣሎ። ፖሊስ፡ ኣብ ርእሰ ከተማ ቦነስ ኣይረስ ንዝርከብ ናይ ዶ/ር ሊዮፖልዶ ሉኮን መንበሪ ቤትን ማእከል ሕክምናን ፈቲሹ’ሎ። እዚ ምርመራ ክግበር ዝኸኣለ፡ ማራዶና ዕውት ዝተብሃለ መጥባሕቲ ድሕሪ ምክያዱ፡ ብሃንደበት ስለዝሞተ፡ ኣብ ከይዲ ሕክምናኡ ሸለልትነት ኣጋጢሙ ከይኸውን ዝብል ጥርጣረ ስለዝተፈጥረ እዩ። እቲ ወዲ 60 ዓመት ኮኾብ ተጻዋታይ፡ ቅድሚ ኣርባዕተ መዓልቲ እዩ ብድኻም ልቢ ሞይቱ። እቲ ሓኪም ዛጊድ ክሲ ኣይተመስረቶን፤ ንሱ’ውን ዝኾነ ዝፈጸምኩዎ ጌጋ የብለይን ክብል ንጋዜጠኛታት ተዛሪቡ እዩ።
Health ,"ደቂሰባት ብኤችኣይቪ ንከይትሓዙ ብልዑል ደረጃ ዝከላኸል መድሓኒት ከምዝረኸቡ፡ተመራመርቲ ገሊፆም። እዚ ኣብ ክልተ ወርሒ ብመርፍእ ዝውሰድ መድሓኒት፡ ካብቶም በብመዓልቱ ዝውሰዱ መድሓኒታት ፀረ-ኤችኣይቪ፡ ብ89 ሚእታዊት ነቲ ሕማም ኣብ ምክልኻል ውፅኢታዊ ከምዝኾነ ተገሊፁ። ኣብ ዝግበር ዘሎ ፈተነ፡ ኣብ ምብራቓውን ደቡባውን ኣፍሪቃ ኣብ ዝርከባ ልዕሊ 3,200 ነቲ ቫይረስ ተቓላዕቲ ዝኾና ደቂኣንስትዮ፡ ይሳተፋ ኣለዋ። ሕቡራት ሃገራት ከኣ፡ ነዚ ብመርፍእ ዝውሰድ ""ካቦትግራቪር"" ዝበሃል ፀረ ኤችኣይቪ መድሓኒት፡ ኣድላይ ሓገዝ ገንዘብ ክግበር ፀዊዑ። እዚ መድሓኒት ዛጊድ፡ ኣብ ዙርያ ኤችኣይቪ ካብ ዝተገበሩ ፈተነታት መድሓኒት ዝበለፀን ኣብቲ ሕማም ለውጢ ዘምፅእን ምዃኑ ተገሊፁ።"
Health ,ኣብ ብራዚል ክሊኒካዊ ፈተነ ዝግበረሉ ዘሎ፡ ክታበት ኮሮናቫይረስ ቻይናዊ ትካል ሲኖቫክ፡ ‘‘ሓያል ጎናዊ ሳዕቤን’’ ስለዘጋጠመ ደው ክብል ተገይሩ። ተቖጻጻሪ ጥዕና ብራዚል ኣንቪዛ፡ እቲ ክታበት 29 ጥቅምቲ ከምዝተፈተነ ዝገለጸ ኮይኑ፡ ዝርዝር እቲ ፈተነ ግን ኣይሓበረን። ክታበት ሲኖቫክ፡ ካብቶም ኣብ ናይ መወዳእታ ደረጃ ዝበጽሑ ኣብ መላእ ዓለም ኣብ ፈተነ ዝርከቡ ክታበታት ኮሮናቫይረስ ሓደ እዩ።
Health ,"ክታበት ኮሮናቫይረስ፡ 90 ሚእታዊት ዝከላኸል ፈላማይ ክታበት ኮሮናቫይረስ ተረኺቡ። እዚ ደቂሰባት ብኮሮናቫይረስ ከይልከፉ ዘኽእል ፈላማይ ክታበት ልዕሊ 90 ሚእታዊት ናይ ምክልኻል ዓቕሚ ከምዘለዎ ብኣፈናዊ ምርመራታት ተረጋጊፁ። ነዚ ክታበት ዘማዕበሉ ኩባንያታት ፋይዘርን ባዮንቴክን፡ ነዚ ክታበት “ንሳይንስን ወድሰብን ኣገዳሲ ዕድል” ክብሉ ገሊጾምዎ። እዚ ክታበት ኣብ ሽድሽተ ሃገራት ኣብ 43,500 ሰባት ዝተፈተነ እንትኾን፡ ኣብ ውሑስነት እቲ ክታበት ዝተልዓለ ስክፍታ የለን።"
Health ,ዴንማርክ፡ ለበዳ ኮሮናቫይረስ ስለዘስግኣ ኣስታት 17 ሚሊዮን እንስሳ ክትቐትል እያ። እዘን ሚንክ ዝተባህላ እንስሳ፡ ኮሮናቫይረስ ናብ ሰብ ከመሓላልፋ ይኽእላ እየን ብዝብል ስግኣት እያ ክትቐትለን ወሲና። ኣብዚ ሕጂ እዋን፡ ብርክት ዝበላ ሚንክ በቲ ቫይረስ ስለ ዝተለኸፋ ንክቕተላ ክውሰን እንከሎ፡ ወተሃደራትን ፖሊስን እዘን እንስሳ ኣብ ምቕታል ዝግበር ወፍሪ ክሳተፉ ጻውዒት ቀሪቡሎም። ትካል ጥዕና ዓለም’ውን እዘን እንስሳ ኣብ ምውጋድ ምስ መንግስቲ ዴንማርክ ብሓባር ይሰርሕ ከም ዘሎ ተገሊጹ። ቀዳማይ ሚኒስትር ዴንማርክ ፍሬዴሪክሰን እቲ ካብተን እንስሳ ዝመሓላለፍ ቫይረስ ነቲ ኣብ መስርሕ ፈተነ ዘሎ ክታብት ናይ ምጽዋር ዓቕሚ ዘለዎ እዩ ኢሉ። ክሳብ ሕጂ ኣብ ዴንማርክ ልዕሊ 52 ሽሕ ሰባት ብኮሮናቫይረስ ክሓሙ እንከለው፡ 733 ሰባት ድማ ሞይቶም። ዴንማርክ ካብዘን ሚንክ ዝብሃላ ዓሌት እንስሳ ብእትረኽቦ ጸጉሪ ካብ ዓለም ኣብ ቀዳማይ ድረጃ ትስራዕ ። ኔዘርላንድስን ስፔንን’ውን ብኮሮናቫይረስ ዝተለኸፋ ዓሌት እንስሳት ረኺበን እየን።
Health ,ዘይተመጣተነ መግቢ በሊዖም ዝዓበዩ ህጻናት ምስቶም ጽቡቕ ዝበልዑ መዛንኦም ብምንጽጻር ኣብ ቁመቶም ብ20 ሴንቲ ሜትር ከም ዝሓጽሩ ሓደ መጽናዕቲ ኣረጋጊጹ። እቲ መጽናዕቲ ኣብ 2019 ደቂ 19 ዓመት እቶም ዝነውሑ ኣብ ሆላንድ (183.8 ሴንቲ ሜትር)፡ ተመሳሳሊ ዕድመ ዘለዎም እቶም ዝሓጸሩ ከኣ ኣብ ቲሞር ላስተ (160.1 ሴንቲ ሜትር) ከም ዝርከቡ የብርህ። እዚ ኣብ ላንሰት ዝተሓተመ መጽናዕቲ፡ ኣብ ዝተፈላለየ ክፋል ዓለም ዝርከቡ ህጻናትን ኮተቴን ኣብ ቁመቶምን ሚዛኖምን መጽናዕቲ ብምክያድ ዝተመጣጠነ መግቢ ኣብ ምውሳኽ ቁመት ዓቢ ጽልዋ ከም ዘለዎ ሰብ ሞያ ከረጋግጹ ክኢሎም። እቲ መጽናዕቲ ዘካየደ ጉጅለ ካብ 1985 ክሳብ 2019 ኣብ ዝነበረ ግዜ ካብ 5 ክሳብ 19 ዝዕድሚኦም ልዕሊ 65 ሚልዮን ህጻናትን ኮተቴን መጽናዕቲ ኣካይዱሎም። በቲ ዝተረኸበ ውጽኢት ኣብ ሰሜናዊ ምዕራብን ማእከላይን ኣውሮጳ (ብዓል ሆላድን ሞንቴነግሮን ዝርከበአን ሃገራት) ዝርከቡ ህጻናት እቶም ዝነውሑ እዮም።
Health ,"ኣብ መወሸቢ ማእከላት ዞባ ደቡብ ዝጸንሑ 17 ሰባት ኮቪድ-19 ከም ዝተረኽቦም ሚኒስትሪ ጥዕና ሓቢሩ። እቶም ሰባት 14 ኣብ መወሸቢ ማእከል ሰርሓ፡ 2 ኣብ መወሸቢ ማእከል እንዳገርግስ፡ ከምኡ'ውን ሓደ ኣብ ጾሮና ኣብ ዝርከብ ማእከል ዝጸንሑ ምዃኖም እቲ ሓበሬታ ይገልጽ። ኩሎም ""ኣብ ቀረባ ሳምንታት ብፍኑው ካብ ኢትዮጵያ ዝተመልሱ ዜጋታት"" ምዃኖም'ውን እቲ ሚኒስትሪ ጠቒሱ። ብኻልእ ወገን፡ 14 ተለኺፎም ዝጸንሑ ሰባት ሓውዮም ከምዘለዉ ተፈሊጡ።"
Health ,ዳይረክተር ውድብ ጥዕና ዓለም ዶክተር ቴድሮስ ኣድሓኖም ምስኡ ርክብ ዝነበሮ ሰብ ኮሮናቫይረስ ስለዝተረኸቦ ካብ ሰንበት ጀሚሩ ተወሺቡ ከምዘሎ ገሊጹ። ዶክተር ቴድሮስ ኣድሓኖም ኣብቲ ብትዊተር ዘመሓላለፎ መልእኽቲ ክሳብ ሕጂ ዝኾነ ምልክታት ናይቲ ሕማም ከምዘይብሉ ገሊጹ ኣሎ። ዶክተር ኣድሓኖም፡ “ምስ ሓደ ብኮሮናቫይረስ ዝተለኸፈ ሰብ ርክብ ከምዝነበረኒ ተሓቢሩኒ ኣሎ፡ ኣብዚ ሕጂ እዋን ዝኾነ ምልክታት ናይቲ ሕማም የብለይን፤ ጽቡቕ’ውን እየ ዘለኹ፡ ንዝመጽእ መዓልታት ተወሺበ ክጸንሕ እየ፡ መምርሒታት ውድብ ጥዕና ዓለም እናተኸተልኩ ስርሐይ ኣብ ገዛ ኮይነ እየ ክዓምም” ኢሉ።
Health ,ቀዳማይ ሚኒስትርር ዓባይ ብሪጣንያ ዝመጽእ ሰሙን ኣብ ኢንግላንድ ናይ ሓደ ወርሒ ዕጽዋ ከም ዝእውጅ ተፈሊጡ። ኣብ ዓባይ ብሪጣንያ መጠን ዝርግሐ ኮቪድ-19 እናወሰኸ ይኸይድ ብምህላው ኪኢላታት ጥዕናን ሰብ መዚ መንግስትን ኣቐዲሙ ኣድላይ ዝበሃል ስጉምቲ ክውሰድ ክጽውዑ ጸኒሖም። ካብ ዝመጽእ ሰሙን ኣትሒዙ ዝጸንዕ ንኣብያተ ትምህርቲ ኮሌጅን ዩኒቨርሲቲን ዘይምልከት ዕጽዋ ካብ ቤት ኣይትውጻእ ክጅመር ምዃኑ ዝምልከቶም ኣካላት ሓቢሮም ኣለው። ዓባይ ብሪጣንያ ኣቐዲማ ናይ ዕጽዋ ምክልኻል እንተዘይገይራ፡ መዓልታዊ 4000 ሰባት ክሞቱን ካብ ቀዳማይ ማዕበል መጥቃዕቲ ኮሮናቫይረስ ዝበዝሐ መጠን ሞት ከየጋጥማን ይስጋእ። እቲ ዕጽዋ ሕጂ እንተተገይሩን ዝርግሐ እቲ ቫይረስ እንተተገቲኡን ግን ኣብ እዋን በዓል ልደት ኩነታት ክመሓየሽ ይኽእል እዩ ዝብል ተስፋ ከም ዘሎ ይሕበር።
Health ,"ፕረዚደንት ኮንፈደሬሽን ኩዕሶ እግሪ ኣፍሪቃ-ካፍ ኣሕመድ ኣሕመድ ብኮሮናቫይረስ ብምልካፉ፡ ኣብ ሆስፒታል ንሓሙሽተ መዓልታት ከምዝፀንሕ ተገሊፁ። እቲ ወዲ 60 ዓመት ኣሕመድ፡ ቅድሚ ክልተ መዓልታት ካብ ሞሮኮ ናብ ርእሰ ከተማ ግብፂ ካይሮ ተጓዒዙ ነይሩ። እቲ ፕረዚደንት ኣብቲ ዝሓለፈ ሰምበት ዝተኻየደ ናይ ፍፃመ ፀዋታ ዋንጫ ኮንፈዴሬሽን ንምዕዳም እዩ ናብ ካይሮ ኣቕኒዑ። ዳይሬክተር ኮምዩኒኬሽን ካፍ ኣሎክስ ሲዌ ንቢቢሲ ስፖርት ኣፍሪካ ኣብ ዝሃቦ ቃል፡ ""እቲ ፕረዝደንት ንሓሙሽተ መዓልታት ኣብ ሆስፒታል ከምዝፀንሕ ፈሊጥና ኣለና"" ኢሉ። እቲ ፕረዚደንት፡ ኣብ ዝሓለፈ ረቡዕ ኣብ ካይሮ ምስ በፅሐ፡ ቀሊል ምልክት ኮቪድ-19 ብምርኣዩ፡ ሽዑ ምርመራ ከምዝተገበረሉን፡ ብኮሮናቫይረስ ምልካፉ ከምዝተረጋገፀን፡ ካፍ፡ ሎሚ መዓልቲ ዘውፅኦ መግለፂ ይሕብር። ኣብቶም ዝሓለፉ መዓልታት ምስ ፕረዝደንት ኣሕመድ ምትንኻፍ ዝነበሮም ሰባት፡ ብፍላይ ድማ ኣብ ጉዕዞ ሞሮኮ ምትንኻፍ ዝነበሮም፡ እዚ ሓበሬታ ብቅልጡፍ ክፈልጡ ከምዝተገበረን፡ ግቡእ ስጉምቲ ከምዝወስዱን ድማ ተገሊፁ።"
Health ,ኒውዝላንዳውያን ድሕሪ ንዓመታት ዘካየዱዎ በዳሂ ክትዕ፡ ስቓይ ዘይብሉ ሞት ሕጋዊ ክኸውን ኣድሚጾም። ኣብዚ ዕለት፡ እቲ ብ2019 ሓድሽ ሕጊ ኮይኑ ናብ ግብሪ ዝኣተወ መምርሒ ብምርጫኻ ምሟት ዝብል ሕጊ 65.2 ሚኢታዊት ሰባት ደጊፎምዎ ኣለው። እዚ፡ ክድሕን ብዘይኽእል ሕማም ዝሳቐዩን ብህይወት ንምጽናሕ ዝተርፎም ግዜ ትሕቲ ሽዱሽተ ወርሒ እንተኾይኑን፡ ብሕክምና ተሓጊዞም ክሞቱ ዘፍቅድ ኮይኑ፡ ብኽልተ ዶኳትር ዝጸደቐ ክኸውን ኣለው። እዚ ድምጺ ህዝበ ውሳነ ነቲ ዝጸንሐ ክትዕ ዝጠምር ኮይኑ ኣብ ወርሒ ሕዳር 2021 ተግባራዊ ክኸውን እዩ። እዚ ሕጂ ዘሎ ውጽኢት 480 ሽሕ ፍሉይ ድምጺ፣ ብፖስታን ኣብ ካልኦት ሃገራት ዘለው ዜጋታት ዝህቡዎ ድምጽን ዘካተተ ኣይኮነን።
Health ,ኣብ ሰላማዊ ውቅያኖስ ማርሻል ኣይላንድ ዝተባህለት ናይ ደሴት ሃገር ንመጀመርታ ግዜ ብኮሮናቫይረስ ዝተለኸፉ ክልተ ሰባት ከም ዝረኸበት ኣፍሊጣ። እቶም ክልተ ዜጋታታ ኣብ ኣሜሪካ ዝሰርሑ ዝነበሩ ኮይኖም ናብ ሃገራ ብሰሉስ ምስ ኣተዉ ብዝተገበረሎም መርመራ እቲ ቫይረስ ከም ዝተረኸቦም ገሊጻ። እቶም መጻምድቲ ካብ ኣሜሪካ ብወተሃደራዊት ነፋሪት ናብ ደሴታዊት ሃገር ማርሻል ምስ ኣተዉ ምስ ዝኾነ ሰብ ከይተራኸቡ ንበይኖም ተወሺቦም ከም ዘለዉ እዩ እቲ መግለጺ ዝሕበር። ማርሻል ኣይላንድ ካብ ወርሒ መጋቢት ጀሚራ፡ ኮሮናቫይረስ ናብ ሃገራ ንከይኣቱ ኩሉ ዶባታ ዓጽያቶ ከም ዘላ እዩ ዝግለጽ። ሰብ መዚ እታ ሃገር፡ እቶም ኮሮናቫይረስ ዝተረኸቦም ወዲ 46 ዓመትን ጓል 35 ዓመት ኮይኖም ምስ ዝኾነ ሰብ ስለ ዘይተራኸቡ ሰብ ከይሰናበድ ሓቢሮም ኣለዉ።
Health ,"ኣብ ዓዲ ኢንግሊዝ መዓልታዊ ኣስታት 100 ሽሕ ሰባት ብኮሮናቫይረስ ይልከፉ ከም ዘለው ሓደ መጽናዕቲ ኣመልኪቱ። እዚ ብኢምፔሪካል ኮሌጅ ለንደን ዝተኻየደ መጽናዕቲ፡ ናህሪ ምትሕልላፍ እቲ ቫይረስ ይውስኽ ከም ዘሎን ብዝሒ ዝተሓዙ ሰባት ኣብ ነፍሲ ወከፍ ትሸዓተ መዓልታት ብዕጽፊ ይውስኽ ምህላውን ሓቢሩ። ስለ ዝኾነ ድማ ኣብ ኣዝዩ ""ሓደገኛ ደረጃ"" ስለ ዘሎ ""ሓደ ነገር ክግበር ኣለዎ"" ኢሉ። ፈረንሳን ጀርመንን ብምኽንያት እቲ ዝርአ ዘሎ ለብዒ ስጉምቲ ዕጸዕዋ ክወስዳ ጀሚረን ኣለዋ። ሰብ ሞያ ጥዕና ዓዲ ኢንግሊዝ ድማ ኣብ ዝኸፍአ ደረጃ ረኽሲ ቅድሚ ምብጻሕና ስጉምቲ ክውሰድ ኣለዎ ይብሉ። ኣብዚ ሕጂ እዋን ምትሕልላፍ እቲ ቫይረስ ኣብ ኩሉ ደረጃ ዕድመ ዘለው ሰባትን ኣብ መላእ እታ ሃገርን ከም ዘሎ ዝሕብሩ እዞም ሰብ ሞያ፡ ኣብዚ ሕጂ እዋን ኣብ ሰሜናዊ ኢንግሊዝ ልዑል መጠን መልከፍቲ ከም ዝርኣይ ኣመልኪቶም።"
Health ,"ፕረዚደንት ፈረንሳ ኢማኑኤል ማክሮን ሃገሩ ብውሕዱ ክሳብ መወዳእታ ወርሒ ሕዳር ኣብ ምሉእ ዕጽዋ ክትጸንሕ ምዃና ኣፍሊጡ። ፕረዚደንት ማክሮን ኣብዚ ካብ ጽባሕ ዓርቢ ጀሚሩ ተግባራዊ ዝኸውን ዕጽዋ፡ ሰባት ንኣገዳሲ ስራሕን ንሕክምናዊ ጉዳያትን ጥራይ ካብ ገዛ ክወጽኡ ከም ዝፍቀዶም ሓቢሩ። ብመሰረት እዚ ሓድሽ ኣዋጅ፡ ኣብያተ መግብን ኣብያት መስተን ክዕጸዋ እየን፤ ፋብሪካታትን ኣብያተ ትምህርትን ግን ስርሓን ኣይከቋርጻን እየን። ኣብ ፈረንሳ ድሕሪ ወርሒ ሚያዝያ ኣብዚ ወርሒ እዚ ዝልዓለ መጠን ሞት እዩ ተመዝጊቡ ዘሎ። ቁጽሪ ሓደሽቲ መልክፍቲ’ውን ብናህሪ እዩ ዝውስኽ ዘሎ። ኣብታ ሃገር ብሰሉስ ጥራይ 33,000 ሓድሽ መልከፍቲ ተመዝጊቡ። ፕረዚደንት ኢማኑኤል ማክሮን ሃገሩ ካብቲ ቀዳማይ ማዕበል ለበዳ ኮሮናቫይረስ ንላዕሊ ሕጂ ዝያዳ ተሃስያ ምህላዋ ኣብሪሁ።"
Health ,"ውድብ ጥዕና ዓለም፡ ኣብ ኣውሮጳ ምስ ዝሓለፈ ሰሙን ብምንጽጻር መጠን ብምኽንያት ኮሮናቫይረስ ዘጋጥም ሞት ብ40 ሚኢታዊት ወሲኹ ኢሉ። ወሃቢት ቃል እቲ ትካል ዶክትር ማርጋሬት ሃሪስ፡ ፈረንሳ፣ ስጳኛ፣ ዓባይ ብርጣንያ፣ ሆላንድን ሩስያን እተን ዝለዓለ ሓድሽ መልከፍቲ ኣመዝጊበን ዘለዋ ሃገራት ኣውሮጳ ምዃነን ሓቢራ። ብምስዓብ “እቲ ዘሰክፍ፡ ኣብ ሆስቲታላት እቶም ጽዑቕ ክንክን ዘድልዮም ዝእለይሉ ዓራውቲ ይመልእ ምህላው’ዩ” ትብል። ሩስያ ኣብ መዓልቲ 320 ሞት ብምምዝጋባ ኣብታ ሃገር ቁጽሪ ብኮሮናቫይረስ ናይ ዝሞቱ ሰባት ናብ 26,589 ክብ ክብል ክኢሉ ኣሎ። ኣብ ዓዲ ጣልያን’ውን መጠን ሞት ብናህሪ’ዩ ዝውስኽ ዘሎ። ኣብታ ሃገር ኣብ ዝሓለፈ 24 ሰዓታት ጥራሕ 221 ሞት ተመዝጊቡ።"
Health ,ኣብ ኬንያ ኣብ ዝሓለፈ ክልተ ሰሙን፡ ሆስፒታላት ብሓደሽቲ ሕሙማት ኮሮናቫይረስ ክመልኣ ብምጅማረን ሻቕሎት ፈጢሩ ይርከብ። ኬንያ ድሕሪ እቲ ኣንቢራቶ ዝነበረት እገዳታት ኣብ ወርሒ መስከረም ምፍኳሳ ትማሊ ሰኑይ 27 ጥቅምቲ 2020 ኣብ ሓደ መዓልቲ 18 ሰባት ብኮሮናቫይረስ ብምማቶም፡ ዝለዓለ ሞት ዝተመዝገበላ መዓልቲ ኮይና ኣላ። ኣብዛ ገና ዘይተዛዘመት ወርሒ ጥቅምቲ ጥራይ ከኣ ልዕሊ 200 ሞት ተመዝጊቡ'ሎ። መጠን መልከፍቲ'ውን ብናህሪ ይውስኽ ሰለ ዘሎ፡ ኣብ ዝተፈላለየ ክፋል እታ ሃገር ዝርከባ ሆስፒታላት ብሕሙማን ክመልኣ ጀሚረን ኣለዋ።
Health ,"ፕረዚደንት ፖላንድ ኣንድርዘጅ ዱዳ ብኮሮናቫይረስ ከምዝተትሓዘን፡ ኣብ ደሓን ኩነታት ከምዘሎን ተገሊጹ። ወዲ 48 ዓመት ዱዳ፡ ኮሮናቫይረስ ከምዝሓዞ ትማሊ ዓርቢ ከምዝተፈለጠ ቤት ጽሕፈቱ ሓቢሩ። ፕረዚደንት ዱዳ፡ ካብቶም ብኮሮናቫይረስ ከምዝተትሓዙ ዝተፈለጡ ውሑዳት መራሕቲ ዓለም ኮይኑ ኣሎ። ቅድም ክብል ፕረዚደንት ኣመሪካ ዶናልድ ትራምፕን ቀዳማይ ሚኒስተር ዓባይ ብሪጣንያ ቦሪስ ጆንሰንን በቲ ቫይረስ ተታሒዞም ነይሮም። ኣብ ፖላንድ በዝሒ መልከፍቲ ይዓርግ እዩ ዘሎ፤ ትማሊ ዓርቢ ጥራሕ'ኳ ልዕሊ 13,600 ሰባት በቲ ቫይረስ ተታሒዞም እዮም።"
Health ,"ኣመሪካውያን ብሓዲሽ ማዕበል ኮቪድ ይጥቅዑ ኣለው። ኣብ ዝሓለፈ ዓርቢ ጥራይ እኳ ልዕሊ 83,000 ሰባት ብኮሮና ቫይረስ ብምልካፎም ሆስፒታላት ልዕሊ ዓቕመን ይኾነን ኣሎ። እንተኾነ ኣመሪካዊ ሰርጀን ጀነራል ጀሮመ ኣዳምስ መጠን ሞት ደሓን ምህላው ሐቢሩ። እዚ ሓበሬታ'ዚ፡ ድሕሪ እቲ ኣስትራ ዜነካን፡ ጆንሶን ኤንድ ጆንሶን ዝተባህላ ክልተ ዓበይቲ ናይ መፍረ መድሃኒት ትካላት ካብ ተቖጻጸርቲ መድሃኒት ኣመሪካ ፈተነ ክታበት ፍቓድ ምርካበን እዩ። ዓለማዊ ውድብ ጥዕና ሃገራት ሰሜናዊ ዋልታ ኣብ ተኣፋፊ ኩነታት ከምዝርከባ ዝየዳ ጥንቃቐ ከምዘድልየንን ሓቢሩ። ኣብ ዝመጽእ ሒደት ኣዋርሕ እቲ ሕማም ክዓርግ ከምዝኽእል ዳይረክተር ጀነራል እቲ ትካል ኣቶ ቴድሮስ ኣድሓኖም ንሪፖርተራት ገሊጹ።"
Health ,"ድሕሪ ሞት ኣርቲስት ሃጫሉ ሁንዴሳ ብዝተልዓለ ጎንጺ ተኸሲሱ ዝተኣሰረ ፖለቲከኛ ኣቶ በቀለ ገርባ፡ ኩነታት ጥዕንኡ ከምዘተሓሳሰቦም ቤተሰቡ ገሊጾም። ኣቶ በቀለ ገርባ፡ ቅድሚ ሕዚ ንሽውዓተ ዓመታት ኣብ ዝተኣሰረሉ እዋን ናይ ዓይኒ ሕማም ከምዘጋጠሞ እትገልጽ በዓልቲ ቤቱ ወ/ሮ ሃና ረጋሳ፡ ሕዚ 'ውን እኹል ሕክምና ብዘይ ምርካቡ፡ ኩነታት ጸጋማይ ዓይኑ ኣተሓሳሲቡና ኣሎ ኢላ። ""ጸጋማይ ዓይኑ እዩ ሓሚሙ ዘሎ። እቲ ሕማም ኣብ ቤት ማእሰርቲ እናሃለወ እዩ ጀሚሩዎ። ኣብቲ እዋን ካብ ቤት ማእሰርቲ እናተመላለሰ ይሕከም ነይሩ"" እትብል ወ/ሮ ሃና፡ ኣብዚ እዋን ግን እኹል ክትትል ሕክምና ስለዘይረኸበ፡ ናይ ሓደ ዓይኑ ናይ ምርኣይ ዓቕሚ 50 ምኢታዊት ጥራሕ ከምዝኾነ ተዛሪባ። እኹል ሕክምና ክረክብ ብዘይምኽኣሉ፡ ዓብዪ ስግኣት ከምዝፈጠረላ ገሊጻ። ብላዕለዋይ ዓቃቢ ሕጊ፡ ብወንጀል ተጠርጢሩ ዝተኣሰረ ሰብ ጸገም ጥዕና እንተጋጥሞ ኣብ እዋኑ ሕክምና ናይ ምርካብ መሰል ኣለዎ ይብል፤ መንግስቲ እውን ነዚ ናይ ምፍጻም ግዴታ ኣለዎ ይብል።"
Health ,"ኮሮናቫይረስ የለን' ክብል ዝጸንሐ ፍሉጥ ዩክሬናዊ ነጣፊ ማሕበራዊ ሚድያን በዓል ሞያ ህንጸት ሰብነትን፡ ብኮሮናቫይረስ ሞይቱ። ኣቦ ሰለስተ ቆልዑ ዝኾነ ወዲ 33 ዓመት ዲሜትሪ ስቱዙክ፡ ብዘጋጠሞ ሕማም ልቢ እዩ ኣብ ዝሓለፈ ሰንበት ሞይቱ። ሬስኡ ድማ፡ ካብ ባህሊ ዩክሬን ብዝተፈለየ መልክዑ፡ ኣብ ሳንዱቕ ተዓሽኢጉ፡ ምትሕልላፍ እቲ ቫይረስ ንምክልኻል ድማ ብዙሓት በጻሕቲ ተኸልኪሎም። ንመወዳእታ ግዘ ኣብ ኢንስታግራም፡ 1.1 ሚልዮን ንዝኾኑ ሰዓብቱ ኣብ ዝለጠፎ ጽሑፍ፡ "" ከጠንቅቐኩም ይደሊ፡ ኣነ እውን ክሳብ ዝሓምም ኮቪድ ዝበሃል የለን ኢለ እየ ዝሓስብ ነይረ"" ብምባል ንሓደገኛነት ናይቲ ቫይረስ ኣሚኑ። ብተወሳኺ ""ኮቪድ-19 ብቐሊሉ ዝገድፍ ሕማም ኣይኮነን፤ ከቢድ እዩ"" ክብል ጽሒፉ።"
Health ,ኣብ ኢትዮጵያ፡ ኣብዚ ሕጂ እዋን ብኮቪድ-19 ዝተሓዙ ዘለው ሰባት ምልክት ዘየርእዩ ምዃኖም ተገሊጹ። ካብቶም ብኮሮናቫይረስ ዝትሓዙ ዘለው እቶም 63 ሚኢታዊት ምልክት ዘየርእዩ ምዃኖም ተሓቢሩ ኣሎ። ኢንስቲትዩት ጥዕና ሕብረሰተብ ኢትዮጵያ ሎሚ መዓልቲ ኣብ ዝሃቦ መግለጺ፡ ኣብዚ ሕጂ እዋን ብዝሒ ናብ ክፍሊ ጽኑዕ ሕክምና ዝኣትው ሰባት ካብ ወርሒ ሓምለ ክሳብ ነሓሰ ካብ ዝነበረ ግዜ ይውስኽ ምህላው ሓቢሩ። 1.4 ሚኢታዊት ኣብ ሆስፒታል ዝርከቡ ሕሙማት ድማ ኣብ ክፍሊ ጽኑዕ ሕክምና ዝርከቡ ምዃኖም እቲ መግለጺ የመልክት። ምኽትል ዳይሬክተር እቲ ኢንስቲትዩት ኣስቻለው ኣባይነህ ከም ዝበሎ፡ ኩለን ወረዳታት እታ ሃገር ብውሑድ ሓደ ብኮሮናቫይረስ ዝተትሓዘ ሰብ ከም ዝረኸባ ኣፍሊጡ። ክሳብ ሕጂ ብኮሮናቫይረስ ካብ ዝልከፉ እቶም 57 ሚኢታዊት ዕድሚኦም ካብ 15 ክሳብ 34 ኮይኖም፡ ካብቶም ዝሞቱ 51.9 ሚኢታዊት ድማ ዕድሚኦም ልዕሊ 60 ዓመት ከም ዝኾኑ መግለጺ እቲ ኢንስቲትዩት የመልክት። ብሓፈሻ ኣብ ኢትዮጵያ ብምኽንያት እቲ ቫይረስ ዝሞቱ ሰባት ካብቶም ዘተለኸፉ 1.52 ሚኢታዊት ከም ዝኾነ ኣቶ ኣስቻለው ገሊጹ።
Health ,መንግስቲ ኤርትራ ብሰንኪ ዕጽዋ ኣብ ጸገም ንዝወደቑ ስድራቤታት 'ንርዱእ ምኽንያታት ባጀታዊ' ደገፍ ከምዘይገብር ገሊጹ። ኣብዚ ሰሙን'ዚ፡ ሚኒስትሪ ጥዕና ንፖሊሲ ምክልኻል ለበዳ ኮሮናቫይረስ መንግስቲ ኤርትራ ዝድህስስ 12 ነጥብታት ዝሓዘ ብቋንቋ እንግሊዝ ዝተጻሕፈ መግለጺ ኣውጺኡ ነይሩ። ብመሰረት እቲ መግለጺ፡ መንግስቲ ዝኽተሎ ዘሎ ናይ ምክልኻል ፖሊሲ ክልተ መትከላት ዘጠቓለለ ኮይኑ፡ ኣብ ምግታእን፡ ምቁጽጻርን ዘተኮረ'ዩ። ኤርትራ ነቲ ቫይረስ ናብታ ሃገር ከይኣቱ ንምክልኻል ካብ መፋርቕ መጋቢት ጀሚራ፡ ዝተፈላለዩ ስጉምትታት ክትወስድ ድሕሪ ምጽናሕ፡ ብ21 መጋቢት ንፈለማ እዋን ሓደ ሰብ በቲ ቫይረስ ምስተለኽፈ ግን እገዳታት ክትገብር ጀሚራ።
Health ,ፈረንሳይ ካብ ጽባሕ ቀዳም ጀሚሩ ኣብ ርእሰ ከተማ ፓሪስ ሓዊሱ ኣብ 9 ከተማታት ተግባራዊ ዝኸውን ናይ ለይቲ ሰዓት እቶ እቶ እንተኣወጀት'ውን፡ ብዝሒ መልከፍቲ ኮሮናቫይረስ ካብ ምምዝጋብ ዓዲ ኣይወዓለትን። ትማሊ ሓሙስ ጥራይ ልዕሊ 30 ሽሕ ሰባት በቲ ቫይረስ ዝተለኸፉ ኮይኖም፡ ካብ ሮብዕ ናይ ኣስታት 8 ሽሕ ወሰኽ ከም ዘርኣየ ተሓቢሩ’ሎ። በዚ ምኽንያት ውድብ ጥዕና ዓለም፡ ህይወት ሰባት ንምድሓን ጥቡቕ ዝኾነ ቁጽጽር ምትግባር ኣገዳሲ ከም ዝኾነ ኣጠንቂቑ። ኣብ ኣውሮጳ፡ መንግስታት ደግሲ ለብዒ ኮሮናቫይረስ ንምግታእ ይቃለሰሉ ኣብ ዘለዉሉ እዋን ብሚልዮናት ዝቑጸሩ ሰባት ኣብ ትሕቲ ጥቡቕ ቁጽጽር ክጸንሑ ከም ዝግባእ ተነጊርዎም’ሎ። ዓባይ ብሪጣንያ ካብ መጻኢ ቀዳም ጀሚራ ናይ ሰባት ምትእኽኻብ ክትክልክል ምዃና ኣፍሊጣ ኣላ። ሃገራት ፈረንሳይ፣ ጣልያን፣ ፖላንድን ጀርመንን ድማ ትማሊ ሓሙስ ብብዝሒ ምርመራ ኮሮናቫይረስ ምስ ኣካየዳ ልዑል ቁጽሪ መልከፍቲ ኣመዝጊበን።
Health ,ኣብ ሃገረ ኣመሪካ ዋሺግተን ዲሲ ኣብ ተመሓላለፍቲ ሕማማት ኣተኲሩ ዝሰርሕ ዶክተር ገበየሁ ተፈሪ ኣብ ዩኒቨርሲቲ ጎንደር ኮሌጅ ሕክምና ሳይንስ እዩ ተማሂሩ። ንዝተወሰኑ ዓመታት ኣብ ኣዲስ ኣበባን ክልል ጋምቤላን ምስ ሰርሐ ድማ፡ ናብ ኣመሪካ ከይዱ ተወሳኺ ናይ ሕክምና ትምህርቲ ብምክትታል ብሕክምና ውሽጥን (ኢንተርናል ሜድሲን) ተመሓላፍቲ ሕማማትን ተመሪቑ። ሕጂ ዶክተር ገበየሁ ዝሰርሐሉ ኣብ ዋሺንግተን ዝርከብ ትካል ጥዕና ዝተፈላለዩ ማእከላት ሕክምና ዝሓቖፈ ኮይኑ፡ ኣብቲ ከባቢ ኣማኻሪ ተመሓላለፍቲ ሕማማት ኮይኑ ይሰርሕ ኣሎ። ኣብቲ ዝነብረሉ ቨርጂንያ ድማ ብዙሓት ኢትዮጵያውያንን ኤርትራውያን ስለ ዘለዉ፡ ምስኦም ብቐረባ ይሰርሕ። ብተወሳኺ ኣብ ሜሪላንድን ዲሲን ንዝርከቡ ኢትዮጵያውያንን ኤርትራውያንን ሓዊሱ ንዝተፈላለዩ ክፋላት ሕብረተሰብ የገልግል ኣሎ።
Health ,"ኣቶ ሃብታሙ ሃይሉ ኣብ ዞባ ምዕራብ ጎንደር ነባሪ ከተማ ገንደ ውሃ'ዩ። ንሱ ከም ዝብሎ እንተኾኑ ኣብ ዝሓለፉ ናይ ቀረባ ሳምንታት ኣብቲ ከባቢ ቑጽሪ ሕሙማት ዓሶ ይውስኽ ኣሎ። ""ወሲኹ'ዩ። . . . ኩል ግዜ ኣብዚ ወቕቲ ብዙሓት ዓሶ ይሓሙ'ዮም። ናይ ሎሚ ግን ዝተፈለየ'ዩ"" ኢሉ። ""ዝተፈለየ ምኽንያት የለን፤ ሕጂ'ውን ኬሚካል ተነጺጉን ሰኪዐት መከላኸሊ ጣንጡ ንሕብረሰተብ ተዓዲሉን'ዩ። ፍልይ ዝበለ ዝገብሮ መጠን ዝናብ ምውሳኹ'ዩ። ሓያል ዝናብ እዩ ነይሩ፤ እዚ ድማ ንምርባሕ ጣንጡ ዓብዪ ዕድል'ዩ"" ይብል። ዋላ'ኳ ቑጽሪ ብሕማም ዓሶ ዝልከፉ ሰባት እንተወሰኸ፡ ብምኽንያት እቲ ሕማም ዝሞተ ሰብ ግን ከም ዘየለ ኣቶ ሃብታሙ ተዛሪቡ። ኣብቲ ከባቢ፡ ካብ ዝሓለፈ ወርሒ ነሓሰ ጀሚሩ ቑጽሪ ሕሙማት ዓሶ ይውስኽ ከም ዘሎ ኦፊሰር ዓሶ ቤት ጽሕፈት ጥዕና ወረዳ መተማ ወይዘሮ የሺሃረግ ኣያነው ንቢቢሲ ገሊጻ። እዚ ምስ ሕሉፍ ሓሙሽተ ዓመታት ብምንጽጻር ልዑል ወሰኽ ኣሎ እኳ እንተዘይተባህለ፡ ኣብ ዝሓለፉ ኣዋርሕ ግን እቲ ቑጽሪ ወሲኹ ከም ዝተራእየ ትገልጽ።"
Health ,ኢትዮጵያዊ መሃዛይ ፈይሰል ያሲን፡ ኣብ ምክልኻል ኮሮናቫይረስ ክሕግዝ ዝኽእል ሳሙና ኢድ ብመልክዕ ጨርቂ ኣዳልዩ። ፈይሰል ያሲን ኣብ ናይ ውልቁ (ብሕቱ) ስራሕ ዝተዋፈረ ኮይኑ፡ ብ 'ቢዝነስ ኣድሚንስትሬሽን' ካልኣይ ዲግሪ ኣለዎ። ንዝመሃዞ ሳሙና ኢድ 'ማይ ሶፕ' [ናተይ ሳሙና] ዝብል ስም ሂብዎ'ሎ። እቲ ሳሙና፡ ኮሮናቫይረስ ዝርከቦም ዝተፈላለዩ ረኽሲ ዘኸትሉ ባክተሪያታትን ቫይረሳትን ንምክልኻል ከምዝሕግዝ ይዛረብ። ፈይሰል፡ ንሓደ ጊዜ ጥራሕ ተጠቒምካ ዝድርበን ንምሓዙ ዝምቹን ሳሙና ከምዝመሃዘ ይገልጽ።
Health ,ፕረዚደንት ፈረንሳይ ኢማኑኤል ማክሮን፡ ኣብ ፓሪስን ካልኦት ትሸዓተ ከተማታትን፡ ኣብ ሰዓታት ናይ ምሸት፡ ኣዋጅ እቶ እቶ ከምዝተኣወጀ ኣፍሊጡ። እዚ ኸኣ፡ ነቲ ብቑልጡፍ ዝዝርጋሕ ዘሎ ለበዳ ኮሮናቫይረስ ንምግታእ ዝዓለመ እዩ። እቲ ስጉምቲ ካብ ቀዳም ጀሚሩ፡ እንተወሓደ ንሓደ ወርሒ ዝቕጽል ኮይኑ፡ ካብ ሰዓት 9፡00 (3፡00 ኣ.ኢ) ናይ ምሸት ክሳብ ወጋሕታ ሰዓት ሽድሽተ (12፡00 ኣ.ኢ) ኣብ ዘሎ እዋን ምንቅስቓስ ክኽልከል ምዃኑ እዩ እቲ ፕረዚደንት ብቴሌቪዥን ቀሪቡ ተዛሪቡ። ኣብ’ታ ሃገር፡ ህጹጽ ኣዋጅ ጥዕና’ውን ተኣዊጁ’ሎ።
Health ,ኣብ ኣውሮፓ ለብዒ ኮሮናቫይረስ ብቕልጡፍ ይውስኽ ብምህላዉ ቼክ ሪፐብሊክ ንሰለስተ ሰሙን ዝጸንሕ ብኸፊል ኣዋጅ ዕጽዋ ደንጊጋ። ኣብታ ሃገር፡ ኣብያተ ትምህርቲ፣ ባራትን ምሸታዊ መዘናግዒ ቦታታትን ብኽፋል ክዕጸዉ ምዃኖም ተፈሊጡ'ሎ። ኣብያተ መግቢ ምሉእ ብምሉእ ክዕጸዉ ከለዉ ኣልኮላዊ መስተ'ውን ተኣጊዱ። ኣብ ኔዘርላንድ ድማ ብኸፊል ዝፍጸም ኣዋጅ ዕጽዋ ዝተነበረ ኮይኑ፡ ኣብ ህዝባዊ ቦታታት መሸፈኒ ኣፍን ኣፍንጫን ምጥቃም ግድን ተግባራዊ ክኸውን'ዩ።
Health ,ኣብ ኣሜሪካ ሓደ ካብ ኮሮናቫይረስ ዝሓወየ ውልቀሰብ ንኻልኣይ ጊዜ በቲ ቫይረስ ከም ዝተለኸፈ ተፈሊጡ። ኣብቲ ካልኣይ መልከፍቲ ድማ ኣዝዩ ሓደገኛ ከም ዝኾነ ዶኳትር ይሕብሩ። እቲ ወዲ 25 መንእሰይ፡ መተንፈሲ ኣካላቱ ናብ ሰብነቱ እኹል ኦክስጂን ከመሓላልፍ ብዘይምኽኣሉ ናብ ሆስፒታል ክኣትው ተገዲዱ'ዩ። ኣብዚ እዋን ከኣ ኣብ ጥዕንኡ ምምሕያሽ ተራእዩ'ሎ።
Health ,ዳይሬክተር ትካል ጥዕና ዓለም፡ ዶክተር ቴድሮስ ኣድሓኖም፡ ሰባት በቲ ቫይረስ ክልከፉ ብምፍቃድ፡ ናይ ምጽዋር ዓቕሚ ከማዕብሉ ምግባር (ሀርድ ኢሚዩኒቲ) ዘይሞራላዊ እዩ ኢሉ። ‘ሀርድ ኢሚዩኒቲ’ ዝፍጠር፡ መብዛሕትኡ ሕብረተሰብ ክታበት ረኺቡ ወይከኣ እቲ ሕማም ብብዝሒ ተመሓላሊፉ፡ ሰባት በቲ ቫይረስ ዘይጥቅዕሉ ኣካላዊ ተጻዋርነት ክፈጥሩ እንከለዉ እዩ። ገለ ሰባት፡ ብዘይ ክታበት እቲ ቫይረስ ከምድላዩ ክዝርጋሕ ክፍቀደሉ ከምዘለዎ ክካትዑ ጸኒሖም እዮም። ሓላፊ ትካል ጥዕና ዓለም ዶክተር ቴድሮስ ኣድሓኖም ግን፡ እዚ ኣካይዳ “ብሳይንስ ኮነ ብስነ-ምግባር፡ ጸገም ዘለዎ እዩ” ኢሉ።
Health ,ኣብ ምዕራብ ብራዚል ኣብ መሳጥሕ ኣማዞን ዝነብሩ ደቂ'ባት ሓደ ነገድ ኣለው። እዚኦም ነገድ ሳፓናዋ ተባሂሎም ይጽውዑ። ብኣነባብርኦምን ታሪኾም ካብ ህዝቢ ዓለም ፍልይ ዝበሉ'ዮም። ኣብዚ መሽሎዂ እግሪ ዘይርከቦ ጽዑቕ ጫካ፡ ንዓይንኻ ዝስሕብ መንጫዕጫዕታ፣ ወሓዝቲ ሩባታትን ቮልካኖን ኣለው። ተወሰኽቲ ግርማ እቲ ከባቢ ከይኮኑ ኣይተርፉን፡ ገዘፍቲ ኣርማዲሎስ ዝብሃሉ እንስሳ፣ ታፒር (ሓሸማ ዝመስላ እንስሳ) ሰፊሮምሉ ይርከብ። ነገድ ሳፓናዋ፡ ፍልይ ዘብሎም ግን እዚ ጥራሕ ኣይኮነን። እኳ ድኣስ ንኣስታት 32 ሽሕ ዓመታት ብሕማም ተለኺፎም ዘይፈልጡ ምዃኖም'ዩ።
Health ,ኣብ ዓባይ ብሪጣንያ ብኮቪድ ተታሒዞም ናብ ሆስፒታል ናይ ዝኣትው ዘለው ሰባት ብዝሒ ከምዝወሰኸ መንግስቲ ዓባይ ብሪጣንያ ኣፍሊጡ። እቲ መግለጺ ህጹጽ ሓገዝ ዘድልዮም ሽማግለታት ናብ ሆስፒታላት ይኣትው ብምህላዎም፡ ኣብ ትካላትን ኣባላትን ሕክምና ዓባይ ብሪጣንያ ድሮ ጸቕጢ ክፍጠር ጀሚሩ ምህላው ሓቢሩ። ካብቲ ዕጽዋ ዝተኣወጀሉ ዝሓለፈ መጋቢት ኣብዚ እዋን እዚ ንሕክምና ናይ ዝኣተው ብዝሒ ከምዝወሰኸ ናይ ኢንግላንድ ምክትል ጥዕና እቲ ዋሕዚ ዝየዳ ሞት ከኸትል ከምዝኽእል ኣጠንቂቑ ኣሎ።
Health ,ቻይናዊት ከተማ ቺንዳው ኣብ ውሽጢ 5 መዓልቲ ሓንቲ ከተማ ንትሸዓተ ሚልዮን ነበርታ ምርመራ ኮሮናቫይረስ ከምእተካይድ ተገሊጹ። ካብ ካልእ ከባቢ ዝመጽኡ ሕሙማት እቲ ቫይረስ ኣብ ዝሕከሙሉ ሓደ ሆስፒታል ብርክት ዝበለ መልከፍቲ ስለዝተራእየ'ዩ ነዚ ክትገብር ወሲና። ኣብ ዝሓለፈ ወርሒ ግንቦት ብምኽንያት እቲ ዓለማዊ ለብዒ 11 ሚሊየን ህዝቢ ዝነብረላ ከተማ ውሃን ሙሉእ መርመራ ኮቪድ-19 ገይራ ነይራ። ኮሚሽን ጥዕና ከተማ ቺንዳው ኣብ ዝሃቦ ሓበሬታ ሽዱሽተ ሓድሽ መልከፍትን፣ ሽዱሽተ ምልክታት ዘርኣዩን ተረኺቦም ኣለው። ኩሎም ኣብ ሓደ ሆስፒታል ዝተረኸቡ ምዃኖም ግሎባል ታይምስ ጸብጺቡ።
Health ,ቀዳማይ ሚኒስትር ብሪጣኒያ ቦሪስ ጆንሰንን ፕሬዝደንት ኬኒያ ኡህሩ ኬኒያታን ካብ ሎሚ መዓልቲ ጀሚሩ 5 ቢሊየን ዶላር ገንዘብ ንምርካብ ጻውዒት ከቕርቡ እዮም። እዚ ገንዘብ፡ ኣብ መላእ ዓለም ዚያዳ ንሓደጋ ንዝተቓልዑ ህጻናት ንምምሃር ዝውዕል ከም ዝኾነ ተገሊጹ። ብምኽንያት ለበዳ ኮሮናቫይረስ ቑጽሪ ካብ መኣዲ ትምህርቲ ዝቦኽሩ ህጻናት ብዝለዓለ መጠን ወሲኹ እዩ። ትካል ትምህርቲ፣ ባህልን ሳይንስን ውድብ ሕቡራት ሃገራት (ዩኔስኮ) ኣብ ዓለም ኣስታት 1.3 ቢሊየን ተመሃሮ ካብ ትምህርቲ ከም ዝቦኾሩ ይገልጽ።
Health ,ኮቪድ-19 ከምጽእ ዝኽእል ቫይረስ ኣብ ከም መተዓዳደጊ ገንዘብ፣ ናይ ሞባይል ስልክን ዘይዝዕጉ ሓጺንን ን28 መዓልታት ብህይወት ክጸንሕ ከም ዝኽእል ተመራመርቲ ኣፍሊጦም። ሃገራዊ ኤጀንሲ ሳይንስ ኣውስትራሊያ ኣብ ዘውጽኦ መጽናዕቲ 'ሳርስ - ኮቭ-2' ዝብል ሳይንሳዊ መጸውዒ ዝተዋህቦ ኮሮናቫይረስ ልዕሊ እንግምቶ ንነዊሕ ሰዓታት ኣብ ዝተፈላለዩ ነገራት ክጸንሕ ይኽእል’ዩ ይብል። ኮሮናቫይረስ ሰባት ክስዕሉ፣ ከሀንጥሱ ወይ ድማ ብዘይ መሸፈኒ ኣፍን ኣፍንጫን ክዘራረቡ ከለው ካብ ኣፎም ክወጽእ ብዝኽእል ነጠብጣብ ክመሓላለፍ ከም ዝኽእል ይፍለጥ። እንተኾነ፡ እዚ ሓድሽ መጽናዕቲ ተመራመርቲ እቲ ቫይረስ ካብቶም ብኣእዳው እንነኻኽኦም ናውታት ክሓልፈሉ ዝኽእል መጠን ልዕሊ እቲ ክንግምቶ ንኽእል እዩ ተባሂሉ። ቅድሚ ሕጂ ተመራመርቲ ብርሃን ኣልትራ ቫዮሌት (ዩቪ) ነቲ ቫይረስ ክቐትሎ ከም ዝኽእል ተዛሪቦም ነይሮም።
Health ,"ኣብ ግብጺ ዝካየድ መበል 42 ሻምፒዮና ኩዕሶ ኢድ ('ሃንድቦል') ጋንታታት ኣፍሪቃ ንኢትዮጵያ እትውክል ጋንታ መቐለ 70 እንደርታ ምድላው ትገብር ከምዘላ ኣሰልጣኒ ኣማኑኤል ስዩም ንቢቢሲ ተዛሪቡ። ""ግጥማት ፕሪምየርሊግ ኢትዮጵያ ብሰንኪ ኮሮናቫይረስ ቅድሚ ምቁራጹ፡ ጋንታና መቐለ 70 እንደርታ ብዝለዓለ ነጥቢ ትመርሕ ነይራ"" ዝበለ ኣሰልጣኒ ኣማኑኤል፤ በዚ ድማ ኣብቲ ሻምፒዮና ናይ ምስታፍ ዕድል ከምዝረኸበት ሓቢሩ። ""ኣብ ናይ ዝተፈላለያ ሃገራት ሊጋት ቀዳማይን ካልኣይን ዝወጽኣ ጋንታት እየን ኣብቲ ውድድር [ሻምፒዮና ጋንታታት ኣፍሪቃ] ዝሳተፋ። ንሕና ድማ ነቲ ሊግ ብቐዳምነት እናመራሕና ብምኽንያት ኮሮናቫይረስ ስለዝተቛረጸ ቀዳማይን ካልኣይን ዝነበርና ክንሳተፍ ብፌደሬሽን ኪዕሶ ኢድ ኢትዮጵያ ጻውዒት ቀሪቡልና። ነቲ ጸውዒት ተቐቢልና ድማ ምድላው ጀሚርና"" ኢሉ። ክሳብ ሕዚ መቐለ 70 እንደርታ ጥራይ ኣብቲ ሻምፒዮና ከምእትሳተፍ'ዩ ተፈሊጡ ዘሎ።"
Health ,ኣብ ኣውሮፓ ካብ መጠን ዝሓለፈ ርጉዲ “ለበዳ ብዝመስል መልክዕ” ኣብ ዘተሓሳስብ ብርኪ ምብፅሑ ፀብፃብ ኣመልኪቱ። ትማሊ ኣብ ዝተኻየደን ትኹረቱ ካብ መጠን ንላዕሊ ርጉዲ ዝገበረን ኣኼባ ዕላዊ ዝኾነ ፀብፃብ ኣብ ዜጋታት ኣውሮፓ መጠን ርጉዲ ካብ እዋን ናብ እዋን እናወሰኸ ምምፅኡ ኣመልኪቱ፡፡ ኣብዚ ሕዚ እዋን ርጉዲን ተመሓላለፍቲ ዘይኮኑ ሕማማትን ይውስኽ ኣሎ ዝበለ እቲ ፀብፃብ፥ ውድብ ጥዕና ዓለም ከም ኣቆፃፅራ ኣውሮፓውያን 2025 ካብ ዓቐን ንላዕሊ ዝኾነ ርጉዲን ተመሓላለፍቲ ዘይኮኑ ሕማማትን ንምንካይ ዘቐመጦ ሽቶ ኣብ ኣውሮፓ ተማልእ ሃገር ትህሉ ኢያ ተባሂሉ ትፅቢት ከምዘይግበር ኣመልኪቱ።
Health ,ኣብ ኣውሮፓ ኣብ ዓመት ብምኽንያት ካብ መጠን ዝሓለፈ ርጉዲ 1 ነጥቢ 2 ሚሊየን ዜጋታት ህይወቶም እንትሓልፍ፥ 200 ሺሕ ድማ ንሕማም ካንሰር ከምዝተቓልዑ ኣፍሊጡ። ኣብዚ ሕዚ እዋን 59 ሚኢታዊ በፃሓት ኣውሮፓውያን ካብ መጠን ብዝሓለፈ ርጉዲ ዝጥቅዑ እንትኾኑ፥ 7 ነጥኒ 9 ሚኢታዊ ወይ እውን 4 ነጥቢ 4 ሚሊየን ዝኾኑ ዕድሚኦም ትሕቲ ሓሙሽተ ዓመት ህፃናት እውን ናይዚ ፀገም ግዳያት ኮይኖም ኢዮም ኢሉ። እቲ ፀብፃብ፥ ኣብ ልዕሊ ጥዑማት መስተታት ግብሪ ምውሳኽ፣ ንቆልዑት ጥዑያት ዘይኮኑ ምግቢታት ካብ ምፍላጥ ምእጋድ ከምኡ እውን ኣብ ንጥዕና ጠቐምቲ ኣብ ዝኾኑ ምግቢታት ድጎማ ምግባር ከምዝግባእ ኣገንዚቡ። ካብዚ ሓሊፉ ድማ ሃገራት ልዕሊ ዓቐን ዝኾነ ርጉዲ ምቁፅፃር ዝከኣለሉ ኩነታት ኣብ ስርዓት ጥዕና ምዝርጋሕ ከምዝግበአን ምሕባሩ ኣር ቲ ፀብፂቡ።
Health ,መከላኸሊ ክታበት ንፍዮ፣ ፖሊዮን ቢጫ ዓሶን ከምዝካየድ ሚኒስቴር ጥዕና ኣፍሊጡ። ሚኒስትር ዴኤታ ዶክተር ደረጀ ድጉማ፥ ሰሙነ ክታበት ኣፍሪካ ምኽኒያት ብምግባር ብምኽኒያት ፀገም ፀፅታ ክታበት ኣብ ዘይተውሃበሎም ከባቢታት እቲ ክታበት ከምዝካየድ ገሊፆም። ዕላማ እቲ ክታበት፥ ብብርኪ ለበዳ ክለዓሉ ንዝኽእሉ ንፍዮ፣ ፖሊዮን ቢጫ ዓሶን ንምክልኻል ከምዝኾነ ሓቢሮም። ብመሰረት እዚ ተመዛበልቲ ኣብ ዘለውሉ ከባቢታት ብስፍሓት ከምዝወሃብ ተሓቢሩ።
Health ,ብዙሓት ደቂ ኣንትዮ ቆርበት ገፀን ንምፅዕዳው ዝሕግዙ ክሬማት (ቅብኣታት)ይጥቀማ።
Health ,እቶም ክሬማት ሕጋውያንን ዘተኣማምኑን እንተዘይኮይኖም ግን ኣብ ሓፈሻዊ ኩነታት ጥዕናን ቆርበትን ሳዕቤን ከም ዘለዎም ሰብ-ሞያ ይዛረቡ። ብፍላይ ኣብ ኣፍሪካን እስያን ዝርከባ ደቂ ኣንስትዮ፥ ሕብሪ ቆርበተን ብርህ ዝበለ ንምግባር ብዝብል ብዙሕ ሳዕቤናት ዘለዎም ነገራት ይጥቀማ። መረዳእታ ትካል ጥዕና ዓለም ከም ዘመልክቶ፥ ኣብ ኣፍሪካ ካብ 10 ደቂ ኣንስትዮ እተን 4 ንቖርበት ዘፃዕድው ቅብኣታት ይጥቀማ። ካብ ናይጀርያውያን ደቂ ኣንስትዮ እተን 77 ሚኢታዊ፣ ቶጎ 59 ሚኢታዊ ደቡብ ኣፍሪካ ድማ 35 ሚኢታዊ ተጠቀምቲ ናይቶም ገፅ ዘፃዕድዉ ቅብኣታት እየን። ሰባት ነቶም ፍርያት ንምጥቃም ዘለዎም ድልየት እናወሰኸ ብዝመፅአ ቁፅሪ፥ እቶም ሳዕቤናት’ውን ብኡ መጠን ይውስኹ። ኣብዚ ጉዳይ ስጡም ሕጊ ካብ ዘለወን ሃገራት ሓንቲ ደቡብ ኣፍሪካ እያ። ጋምቢያ፣ ኮትዲቫርን ሩዋንዳን ነቲ ኣብ ሰብነትና ዝፍጠር ‘ሜላኒን’ ዝተበሃለ ንጥረ-ነገር ክንክይ ዝገብሩን ኣብ ልዕሊ ቆርበት ቀዋሚ ዝኾነ ጉድኣት ዘስዕቡን ፍርያት ናብ ሃገራተን ከይኣትው ኣጊደን’የን።
Health ,ንሕብሪ ቆርበት ብዝብል ኣብ ኣገልግሎት ካብ ዝውዕሉ ፍርያት ገሊኦም ብትእዛዝን ክትትልን በዓል-ሞያ ዝወሃቡ ምዃኖም ትካል ጥዕና ቆርበት እንግሊዝ ይሕብር።
Health ,ገሊኦም ከኣ ብዘይትእዛዝን ክትትልን በዓል ሞያ ክውሰዱ ከም ዘይክእሉ የመልክት። ቆርበት ንምፅዕዳው ዝሕግዝ ብዝብል ኣፍልጦ ዝተወሃቦን ዘተኣማምንን ዓይነት ሜክኣፕ ወይ ቀለም ከም ዘየለ’ውን ሓቢሩ። ንቖርበት ተፈጥሮኣዊ ካብ ዝኾነ ኣካይዳ ወፃኢ ከፃዕድዉ ወይ ከፀልሙ ካብ ምኽኣሎም ብተወሳኺ ንተፈጥሮኣዊ ፅባቐ ቆርበት ከጥፍኡ ይኽእሉ እዮም።
Health ,ሰውነትና ሕማም ናይ ምክልኻል ዓቕሚ ክዓቢ ምግባር ብሕማም ከይንጥቃ ይሕግዘና።ሰብ ሞያታት ሕክምና፥ ሰውነትና ሕማም ናይ ምክልኻል ዓቕሚ ንምዕባይ ካብ ኣመጋግባ ጀሚሩ ስሩዕ ዝኾነ ኣነባብራ ህይወት ክንክተል ከምዝግባእ ይምዕዱ።
Health ,ብቫይታሚን ሲ ዝማዕበሉ ምግቢታት ብፍላይ ድማ ከም ሰዓል ዝበሉ ሕማማትን ኢንፌክሽንን ንምክልኻል ከምኡ እውን ሰውነትና ሕማም ናይ ምክልኻል ዓቕሙ ንኸዓቢ ይሕግዝ።
Health ,ለሚን፣ ኣራንሺ፣ መንደሪኒ፣ ወይኒን ከም ፓፓዮ ዝበሉ ፍረምረን ምምጋብ። ብተወሳኺ ኣብ እንምገቦ ምግቢ ከም ፃዕዳ ሽጉርቲ፣ ጅንጅብልን ጒዕን ሓዊስና ምምጋብ ከምኡ እውን ሳላጣ፣ ሓምሊ ዕምበባን ቆስጣን ዝበሉ ኣትክልቲ ምዝውታር ኣድላዪ ከምዝኾነ ይገልፁ። ከም ዓይኒ ዓተርን ፃዕዳ ኣዳጉራን ዝበሉ ውፅኢታት ጥራጥረ ምምጋብ ሕማም ናይ ምክልኻል ዓቕሚ ንምምዕባል ከምዝሕግዝ ገሊፆም። ስጋ እንተይበዝሐ፣ ውፅኢት ፀባ፣ እንቋቑሖን ፀሊም ቸኮሌትን እውን ኣድለይቲ ምግቢታት ኢዮም ተባሂሉ።
Health ,ቫይታሚን ኢ ካብ ውፅኢታት ሹፍ፣ ምሸላ ባሕሪን ኣትክልቲን ምርካብ ይከኣል፤ ከምኡእውን ብብዝሒ ፈሳሲ ምውሳድ ኣድላዪ ምዃኑ ይምዕዱ። ካብ ኣመጋግባ ወፃእ ድማ ስፖርታዊ ምንቅስቓስ ምግባር፤ እንተተኻኢ ኣብ ሰሙን ሽዱሽተ መዓልቲታት ኣብ መዓልቲ ን30 ደቓይቕ ምንቅስቓስ ኣካል ጥንካረ ምግባር ልዑል ረብሓ ከምዘለዎ ኢዮም ሰብ ሞያታት ጥዕና ዝምዕዱ። ፅሬት ውልቀን ከባቢን ብምሕላው ካብ ተመሓላለፍቲ ሕማማት ምክልኻልን ምቁፅፃርን ይከኣል።
Health ,ሚኒስትር ዴኤታ ጥዕና ዶክተር ደረጀ ድጉማ ኣብ እዋናዊ ጉዳይ ኣድሂቦም መግለፂ ሂቦም። እቶም ሚኒስትር ጥዕና፥ ኣብ ኢትዮጵያ ኣብ ዝሓለፉ ጊዜያት ዝተፈላለዩ ሰብ ሰራሕን ተፈጥሮኣውን ሓደጋታት ዘጋጠሙ ምዃኖም ስዒቡ ብርክት ዝበሉ ዜጋታት ንኸቢድ ፀገም ከምዝተሳጥሑ ተዛሪቦም። ካብ መንጎ እዚኦም ኣብ ሰሜናዊ ክፋል እዛ ሃገር ብዝተፈጠረ ኲናትን ኣብ ምብራቓውን ደቡባውን ክፋል ኢትዮጵያ ዝተኸሰተ ድርቂ ከምዝኾነ ሓቢሮም።
Health ,ዶክተር ደረጀ፥ ተመዛቢሎም ኣብ መዕቖቢ ንዝርከቡን ብድርቂ ንዝተጎድኡን ዝተፈላለዩ ኣገልግሎት ጥዕና እናተውሃበ ከምዝፀንሐ ገሊፆም። ብተወሳኺ ብምክትል ቀዳማይ ሚኒስተር ዝምራሕ ግብረ ሓይሊ ምላሽ ወሃቢ ሃንደበታዊ ሓደጋ ተጣይሹ ምስ ኣብያተ ዕዮ ሚኒስቴር ጥዕና ብምዃን ዝተፈላለዩ ድጋፋት ይግበር ከምዘሎ ገሊፆም። ኣብዚ ሐዚ እዋን ኣብ 16 መዓስከራት ክልል ዓፋር ንልዕሊ 294 ሺሕ ተመዛበልቲ ዝተፈላለዩ ሰብኣዊ ደገፋት ከመዝተውሃበ ኣብቲ መግለፂ ሓቢሮም።
Health ,ንኣጥቦውቲ፣ ጥኑሳትን ዕድሚኦም ትሕቲ 5 ዓመት ንዝኾኑ ህፃናትን ብሕፅረት ምግቢ ንከይጉድኡ 30 ዝኾኑ ተንቀሳቐስቲ ሰብ ሞያ ጥዕናን ስርዓተ ምግብን ዝተደገፈ ጊዚያዊ ክሊኒክ ብምጥያሽ ይስራሕ ኣሎ ኢሎም። ብተመሳሳሊ ኣብ ኣምሓራ ልዕሊ 1 ሚሊየን ዝኾኑ ተመዛበልቲ ከምዘለዉ በምሕባር፥ ካብዚኦም ነቶም 130 ሺሕ መሰረታዊ ኣገልግሎት ጥዕና ነክረኽቡ ከመዝተገበረ ገሊፆም። ኣብ ትግራይ እውን ኣብ ተመሳሳሊ ፀገም ንዝነብሩ ምስ ውድብ ጥዕና ዓለምን ካልኦት መዳርግቲ ትካላትን ብምዃን ኣድላዪ ኣቕርቦት ይቐርብ ከምዘሎ ገሊፆም። ብፍላይ ንዓሶ፣ ቲቢን ካልኦት ሕማማትን በቢመዓልቱ ኣቕርቦት መድሓኒት ብኣውሮፕላን ይበፅሕ ከምዘሎ ኣብ መግለፂኦም ሓቢሮም።
Health ,ኣብ ክልል ደቡብ ወፍሪ ክታበት ፖሊዮ ተጀሚሩ። እቲ ክታበት ካብ ሎሚ ጀሚሩ ንተኸታተልቲ ኣርባዕተ መዓልታት ክፀንሕ ኢዩ ተባሂሉ። ኣብ ምርሃ ግብሪ ምጅማር እቲ ክታበት፥ ሚኒስትር ዲኤታ ሚኒስቴር ጥዕና ዶክተር ደረጀ ዱጉማ፣ ሓላፊ ቢሮ ጥዕና እቲ ክልል ኣይተ እንደሻው ሽብሩን ካልኦት ላዕለዎት ሓለፍቲ ስራሕ መንግስቲን ተረኺቦም። ወለዲ፣ ኣብያተ ትኝህርቲን ካልኦት ትካላትን ህፃናት ንከኽትቡ ፃውዒት ቀሪቡ።
Health ,ካብ ቀፃሊ ዕለተ ዓርቢ ጀሚሩ ቀዳማይ ዙር ክታበት ፖሊዮ ኣብ ሃረሪን ድሬዳዋን ክወሃብ ኢዩ። በቲ ክታበት ዕድሚኦም ልዕሊ 5 ዓመት ዝኾኖም ኣስታት 120 ሺሕ ህፃናት ተረባሕቲ ከምዝኾኑ ድማ ቢሮታት ጥዕና ክልል ሃረሪን ከተማ ድሬዳዋን ገሊፆም። ሕማም ፖሊዮ ንምክልኻል ዘኽእል ገዛ ንገዛ ክታበት ፖሊዮ ካብ 12 ክሳብ 15 ጥቅምቲ 2014 ዓ.ም ከምዝወሃብ ሓቢሮም።
Health ,’ኦርጅናል ታይተን ጄል ጎልድ’ ዝተብሃለ መድሓኒት ፍቓድ ከምዘይተውሃቦ በዓል መዚ ምምሕዳር ምግቢን ኣፋውስን ገሊፁ። እቲ መድሓኒት ብዘይሕጋዊ መገዲ ናብ ሃገር ኣትዩ ኣብ ማሕበራዊ ሚዲያ እናተፋለጠ ብዘይሕጋዊ መገዲ እናተኸፋፈለ ከምዝርከብ ተበፂሑሉ ኣሎ ተባሂሉ፡፡ እቲ ብጄል መልክዕ ዝተሰናዲኡ ኣብ ቆርበት ብምቕባእ ንዝተወሰኑ ናይ ጥዕና ዕላማ ዝውዕል መድሓኒት ዝተብሃለ ጄል፥ ንጥረ ነገራት ቴስተስትሮን ዝርከበሉ ከምዝኾነ እውን እቲ በዓል መዚ ኣፍሊጡ፡፡
Health ,ስለዝኾነ ድማ ብትሑት መጠን ሓኪም ካብ ዝፈቐዶ ንላዕሊ ኣብ ቆርበት እንትቕባእ ልዑል መቑሰልቲን ሕበጥን፣ ፀገም ቱቦ ሽንቲ፣ ኣብ ኣወዳት ሕብጠት ጡብን ምቑሳልን፣ ቅልጡፍ ምልውዋጥ ስምዒትን ምርባሽ መንፈስን ከምኡ እውን ፀገም ጥዕና ልቢ ከምዘስዕብ ተገሊፁ፡፡ እቲ መድሓኒት ብሓኪም ጥራሕ እንትእዘዝ ኣብ ጥቕሚ ክውዕል ዝግበኦ መድሓኒት ከምዝኾነ ካብቲ በዓል መዚ ዝረኸብናዮ ሓበሬታ የረድእ፡፡ ሕብረተሰብ እውን በቲ በዓል መዚ ዘይተመዝገበን ብዘይሕጋዊ መገዲ ናብ ውሽጢ ሃገር ዘይኣተወን ስለዝኾነ፥ እቲ ፍርያት ካብ ምጥቃም ንኽዕቀብ ኣተሓሳሲቡ፡፡
Health ,ንኮቪድ 19 ዝግበር ጥንቃቐ ምዝንጋዕ ከምዘተሓሳሰቦ ሚኒስቴር ጥዕና ኣፍሊጡ። ሚኒስትር ዴኤታ ሚኒስቴር ጥዕና ዶክተር ደረጀ ድጉማ ምስ ፋና ብሮድካስቲነግ ኮርፖሬት ኣብ ዝነበሮም ፃንሒት፥ መዝንጋዕን ሸለልተኝነትን ህሕረተሰብ የተሓሳስብ ኢዩ ኢሎም። መንግስቲ ዜጋታት ንክጥንቀቑ ንምግባር ዝተፈላለዩ ምንቅስቓሳት እናገበረ እኳ እንተኾነ ማሕበረሰብ ይዘናጋዕ ከምዘሎ ገሊፆም። ኣብ ኢትዮጵያ ምልባዕ እቲ ቫይረስ ቅድመ ሐዚ ካብ ዝነበሮ ሐዚ ቁፅሩ ከመዝወሰኸ ዝገለፁ እቶም ሚኒስትር ዴኤታ፥ ክፍሊታት ፅኑዕ ዝሓመሙ ይጨናነቕ ኣሎ ኢሎም። ስለዝኾነ ኣብ ቀፃሊ ኩሎም ሰብ ሞያ ጥዕና ትኹረት ንክገብሩ ዝተፈላለዩ ምድላዋት ንገብር ኣለና ኢሎም።
Health ,ብሕማም ልቢን ፀቕጢ ደምን ዝተትሓዘ ሰብ ብኮቪድ 19 ናይ ምሓዝ ዕድሉ ልዑል ብምዃኑ በቶም ሕማማት ዝተትሓዙ ሰባት ቫይረስ ኮሮና ኣብ ምክልኻል ጥንቃቐ  ክገብሩ ከምዝግባእ ውድብ ጥዕና ዓለም ኣፍሊጡ።
Health ,ሚኒስቴር ጥዕናን ፖፑሌሽን ሰርቪስስ ኢንተርናሽናልን ኣካል ኣስትራዜኒካ ምስ ዝኾነ መርሃ ግብሪ ሄልዚ ኸርት ኣፍሪካ ብምዃን ሎሚ ዘበን ምስ ዝኽበር መዓልቲ ፀቕጢ ደም ዓለም ብምዝማድ ብሓባር ይሰርሑ ከምዘለዉ ተገሊፁ። መሪሕ ቃል እቲ መርሃ ግብሪ፥ “ፀቕጢ ደሞም/መን ብትኽክል ይዓቅኑ/ና፣ ብዙሕ ዓማውቲ ይንበሩ/ራ” ዝብል ኢዩ። ውድብ ጥዕና ዓለም፥ ብሕማም ልቢን ፀቕጢ ደምን ዝተትሓዘ ሰብ ብኮቪድ 19 ናይ ምሓዝ ዕድሉ ልዑል ከምዝኾነ መልእኽቱ ኣመሓላሊፉ። ብመሰረት ፀብፃብ እቲ ውድብ ዓመተ 2016፥ ኣብ ኢትዮጵያ ካብ ዘጋጥም ሞታት እቲ 39 ብሰንኪ ተሓላለፍቲ ዘይኮኑ ሕማማት ዘጋጥም ኢዩ። ካብዚ እቲ 16 ሚኢታዊ ብሕማም ልቢን ፀቕጢ ደምን ዘጋጥም ኢዩ። ተቓላዓይነቱ ድማ ብሰንኪ ትሑት ኣመጋግባ ፍራምረን ኣትክልቲን ሓዊሱ ኣካላዊ ምንቅስቓስ ዘይምግባር፣ ካብ ልክዕ ንላዕሊ ኣልኮላዊ መስተ ምጥቃም፣ ትምባሆ ምጥቃምን ልዕሊ ግቡእ ርጉዲን ኢዩ።
Health ,ኢንስቲቲዩት ጥዕና ሕብረተሰብ ኢትዮጵያ፥ ሞት ህፃናት ንምቕናስ ዝስራሕ ስራሕ ትኹረት ንክወሃቦ ሓቲቱ። ምሁራን እቲ ዓውዲ ከምዝበልዎ፥ ኣብ ኢትዮጵያ ብህይወት ካብ ዝውለዱ 1 ሺሕ ሒንጠያት እቶም 33 ይሞቶ ኢዮም። እዚ ማለት ኣብ ዓመት ልዕሊ 100 ህፃናት ህይወቶም ይስእኑ ኢዮም ማለት ኢዩ ኢሎም። ምክትል ዋና ዳይሬክተር ኢንስቲቲዩት ጥዕና ሕብረተሰብ ኢትዮጵያ ዶክተር ጌታቸው ቶሌራ፥ ኣብ ዝሓዐፉ 10 ዓማውቲ ሞት ኣዴታት ምቕናስ እንተተኽኣለ እውን ሞት ህፃናት ወሰኽ ስለ ዘርኣየ እዚ ንምቕናስ ዝስራሕ ስራሕ ትኹረት ንክወሃቦ ሓቶቶም። 
Health ,ነዚ ንምፍታሕ ዘኽእል ፖሊሲ መከምዝተዳለወ ብምግላፅ፥ ሰብ ሞያ እቲ ኢንስቲትዩት ምስ ሚኒስቴር ጥዕና፣ ተመራመርቲን ኣብቲ ዓውዲ ምስ ዝሰርሑ ሰብ መዳርግቲ ኣካላትን ዘተ ከምዝገበሩ ተዛሪቦም። እቶም ሒንጠያት ንምኽንያት ሞት እነቶም ሒንጠያት፥ ትንፋስ ምዕፋን፣ ኢንፌክሽንን ግዜኦም እንተይበፅሐ ምውላድን ተረቋሕቲ ከምዝኾኑ ገሊፆም።
Health , ኢንስቲትዩት ጥዕና ሕብረተሰብ ኢትዮጵያ ሓዱሽ ላቦራቶሪ ድሕንነት ምግቢ ሎሚ መዓልቲ ብዕሊ ኣመሪቑ ኸፊቱ። እቲ ላቦራቶሪ ኣብ ማይ ወለድን ለበዳ ማይ መለድን ሕማማት ትኹረት ብምግባር ምርመራ ዘካይድ ኢዩ ተባሂሉ። እቲ ማእኸል ንምህናፅ 7 ሚሊየን ብር ወፃኢ ከምዝተገበረ ዋና ዳይሬክተር እቲ ኢንስቲትዩት ዶክተር ኤባ ኣባተ ገሊፆም።
Health , ሰውነትና ሕማም ናይ ምክልኻል ዓቕሚ ክዓቢ ምግባር ብሕማም ከይንጥቃ ይሕግዘና። ሰብ ሞያታት ሕክምና፥ ሰውነትና ሕማም ናይ ምክልኻል ዓቕሚ ንምዕባይ ካብ ኣመጋግባ ጀሚሩ ስሩዕ ዝኾነ ኣነባብራ ህይወት ክንክተል ከምዝግባእ ይምዕዱ።
Health ,ለሚን፣ ኣራንሺ፣ መንደሪኒ፣ ወይኒን ከም ፓፓዮ ዝበሉ ፍረምረን ምምጋብ። ብተወሳኺ ኣብ እንምገቦ ምግቢ ከም ፃዕዳ ሽጉርቲ፣ ጅንጅብልን ጒዕን ሓዊስና ምምጋብ ከምኡ እውን ሳላጣ፣ ሓምሊ ዕምበባን ቆስጣን ዝበሉ ኣትክልቲ ምዝውታር ኣድላዪ ከምዝኾነ ይገልፁ። ከም ዓይኒ ዓተርን ፃዕዳ ኣዳጉራን ዝበሉ ውፅኢታት ጥራጥረ ምምጋብ ሕማም ናይ ምክልኻል ዓቕሚ ንምምዕባል ከምዝሕግዝ ገሊፆም። ስጋ እንተይበዝሐ፣ ውፅኢት ፀባ፣ እንቋቑሖን ፀሊም ቸኮሌትን እውን ኣድለይቲ ምግቢታት ኢዮም ተባሂሉ። 
Health ,ብቫይታሚን ኢ ዝማዕበሉ ምግቢታት፦ ቫይታሚን ኢ ካብ ውፅኢታት ሹፍ፣ ምሸላ ባሕሪን ኣትክልቲን ምርካብ ይከኣል፤ ከምኡእውን ብብዝሒ ፈሳሲ ምውሳድ ኣድላዪ ምዃኑ ይምዕዱ። ካብ ኣመጋግባ ወፃእ ድማ ስፖርታዊ ምንቅስቓስ ምግባር፤ እንተተኻኢሉ ኣብ ሰሙን ሽዱሽተ መዓልቲታት ኣብ መዓልቲ ን30 ደቓይቕ ምንቅስቓስ ኣካል ጥንካረ ምግባር ልዑል ረብሓ ከምዘለዎ ኢዮም ሰብ ሞያታት ጥዕና ዝምዕዱ። ፅሬት ውልቀን ከባቢን ብምሕላው ካብ ተመሓላለፍቲ ሕማማት ምክልኻልን ምቁፅፃርን ይከኣል።
Health ,ኣባላት ባይቶ ተወከልቲ ህዝቢ ፌዴሪኢን ሰራሕተኛታት እቲ ቤት ፅሕፈትን “ደምና ንወገንና” ብዝብል መሪሕ ጭርሖ መርሃ ግብሪ ምልጋስ ደም ኣሳሊጦም። ኣብቲ መርሃግብሪ ምልጋስ ደም፥ ኣፈጉባኤን ምክትል ኣፈጉባኤን እቲ ባይቶ ሓዊሱ ካልኦት ኣባላትን ሰራሕተኛታትን እቲ ባይቶ ተሳቲፎም ኢዮም።። ዕላምኡ ድማ ኣብ ኢትዮጵያ ብምኽኒያት ዘጋጠመ ለበዳ ሕማም ቫይረስኮሮና ኣገልግሎት ባንኪ ደም ሕፅረት ኣጋጢሙኒ ብምባሉ ሕብረተሰብ ደም ንክልግስ ፃውዒት ምትሕልላፉ ስዒቡ ከምዝኾነ ሚኒስትር ጥዕና ዶክተር ሊያ ታደሰ ገሊፀን።
Health ,ሩሲያ ካብ ወርሒ መስከረም ጀሚራ ክትባት ቫይረስ ኮሮና ብስፍሓት ክተከፋፍል ምዃና ሚኒስትር ጥዕና እታ ሃገር ሚኻኤል ሙራሽኮ ኣፍሊጦም። ሩሲያ ልዕሊ 25 ሚሊየን ህዝቢ ዓለም ንዘጥቀዐ ቫይረስ ኮሮና ዝኸውን ክትባት ከምዝረኸበት ዕላዊ ምግባራ ይዝከር። ነዙይ ስዒቡ ድማ ኣብ ቀዳማይ ዙር ዝኽተቡ ሰብ ሞያታት ጥዕናን መምህራንን ከምዝኾኑ እቶም ሚኒስትር ጥዕና ተዛሪቦም። እቲ ክትባት ሙሉእ ብሙሉእ ኣብ ፍቓድ ዝተመስረተ ከምዝኸውን እውን ኣገንዚቦም። እቶም ሚኒስትር ጥዕና፥ ጎድና ጎድኒ ምፍራይ እቲ ክትባት ፈዋስነቱ እውን እናተፈተሸ ኢዩ ኢሎም።
Health ,ክሳብ ሕዚ ንሳልሳይ ብርኪ ፈተነ ካብ ሞንጎ ዝተመዝገቡ 40 ሺሕ ወለንታውያን 2 ሺሕን 500 ሰባት ከምዝተመረፁ ኣፍሊጦም። ምዕራባውያን ኣብ ፈዋስነት እቲ ክትባት ሕቶ እናልዐሉ እንትኾኑ፥ ሩሲያ ብግደኣ ነቲ ሕቶ ነፂጋቶ ኣላ። ብኻሊእ መዳይ ልዕሊ 20 ዝኾና ሃገራት 1 ቢሊየን መጠን ዝሓዘ ስፑትኒክ ቪ ክትባት ንኽፈርየለን ንሩሲያ ሕቶ ከምዘቕረባ ተገሊፁ። ውድብ ጥዕና ዓለም ብግድኡ ኣብ ክሊ እቲ ክትባት ምስ ሰብ መዚ ሩሲያ እናተዘራረበ ከምዝኾነ ትማሊ ኣፍሊጡ ኢዩ። እቲ ትካል ሩሲያ ዝረኸበቶ ክትባት ፀረ ኮቪድ-19 ንምግምጋም ካብታ ሃገር እኹል ሓበሬታ ከምዘይረኸበ እውን እናገለፀ ይርከብ።
Health ,ብዩኒቨርስቲ ኦክስፎርድ ዝተዳለወ ክትባት ፀረ ቫይረስ ኮሮና ኣብ ልዕሊ ሰባት ተፈቲኑ ፅቡቕ ውፅኢት ምምፅኡ ተገሊፁ። በቲ ዩኒቨርሲቲ ዝተሰናድአ እቲ ክትባት ድሕንነቱ ዝተሓለወን ዓቕሚ ምክልኻል ሕማም ሰባትን ከምዘመሓይሽ ምርግጋፁ ቢቢሲ ፀብፂቡ። እቲ ክትባት ብዝለዓለ ብርኪ ተስፋ ዝህብ ኢዩ ዝበለ ፀብፃብ ቢቢሲ፥ እቲ ሕማም ንምክልኻል እኹል ምዃኑ ንምርግጋፅ ተረፍ ስራሕቲ ከምዘለዉ ኣብሪሁ። ኣብ ቀዳማይ ዙር ኣብ ልዕሊ ሰባት ብዝተኻየደ ፈተነ 1 ሺሕን 77 ሰባት ተሳተፍቲ እንትኾኑ፥ እቲ መድሓኒት ተኸላኸልቲ ሕማም (አንቲቦዲ)ን ፀዓዱ ዋሕዮታት ደምን ሰባት ክውስኽ ከምዝገበረ ተሓቢሩ። ብሪታኒያ ሓዊሱ ዝተፈላለያ ሃገራት ChAdOx1 nCoV-19 ዝተብሃለ ክትባት ንኽቐርበለን ትእዛዝ ምምሕልላፈን ተፈሊጡ።
Health ,መንግስቲ ዝህቦም ኣስተምህሮታት ኣብዚ ሐዚ እዋን ኣጠናኺሩ ዝቕፅለሉን ሕጋዊ ስጉምቲታት ናብ ምውሳድ ዝኣትወሉን እዋን ከምዝኾነ እውን ተዛሪቦም። እቲ ቦርድ ብፀብፃብ፣ ኣብ ዝተፈላለዩ ከባቢታት ትዕዝብቲ ብምክያድን ብዝተፈላለዩ መገዲታትን ንኣፈፃሚ ኣካል ቁፅፅር እናገበረ ከምዘሎ ድማ ኣይተ ጴጥሮስ ሓቢሮም። ቫይረስ ኮሮና ኣብ ምክልካልን ምቁፅፃርን ናይ ኩሉ ሰብ ሓላፍነት ከምዝኾነ ዝገለፁ እቶም ኣካቢ ቦርድ፥ ብፍላይ መናእሰይ ካብ ዝኾነ ይኹን እዋን ንላዕሊ ንገዛእርእሶምን ንቤተሰቦምን ክብሉ ሜላታት ምክልኻል እቲ ቫይረስ ተግባራዊ ክገብሩ ከምዝግባእ ኣተሓሳሲቦም።
Health ,ዴክሳሜታዞን ዝተብሃለ መድሓኒት ኣብ ኢትዮጵያ ኦክሲጅን ወይ ድማ ሓገዝ መተንፈሲ መሳርሒ ንዘድሊዮም ሕሙማት ኮቪድ-19 ሰብ ሞያታት ሕክምና ብዝእዝዙዎ መሰረት ብምግባር ከም ህፁፅ ሕክምና ንምጥቃም ከምዝተወሰነ ሚኒስትር ጥዕና ፌዴሪኢ ዶክተር ሊያ ታደሰ ኣፍሊጠን።
Health ,እተን ሚኒስትር ኣብ ማሕበራዊ ሚዲያ ፌስቡክ ገፀን ከምዝፀሓፈኦ፥ ንሕሙማት ኮቪድ-19 ዝውዕል ዴክሳሜታዞን ዝተብሃለ መድሓኒት ብዝምልከት ብመንግስቲ እንግሊዝ ዝተኻየደ መፅናዕቲን ፀብፃብን ብዝርዝር ተራኢዩ ኢዩ። ስለዝኾነ ድማ ብጉጅለ ኣማኻሪ ጉዳያት ሕክምናን ቤት ምኽሪ ኣማኻሪ ሰብ ሞያታት ጥዕናን ብዝተውሃበ ምኽረ ሓሳብ መሰረት ብምግባር፥ ኦክሲጅን ወይ ድማ ሓገዝ መተንፈሲ መሳርሒ ንዘድሊዮም ተሓከምቲ ኮቪድ-19፤ መድሓኒት ዴክሳሜታዞን ሰብ ሞያታት ጥዕና ብዝእዝዙዎ መሰረት ከም ሓደ ህፁፅ ሕክምና ንምጥቃም ተወሲኑ ኢለን።
Health ,ቫይረስኮሮና ንምክልኻል ሓገዝ ንዝገብሩ ሰብ ሞያ ጥዕናን ካልኦት ሰብ ሞያን ሽፋን መድሕን ህይወት ንምሃብ ዘኽእል ሰነድ ስምምዕነት ተፈሪሙ። ኣብቲ ሰነድ ስምምዕነት ሚኒስትር ጥዕና ዶክተር ሊያ ታደሰን ዋና ኣፈፃሚ ስራሕ ትካል መድሕን ኢትዮጵያ ኣይተ ነፃነት ለሜሳን ክታሞም ኣምቢረሙሉ። ብመሰረት እቲ ስምምዕነት ኣብ ትካላት ጥዕና ዝሰርሑ ሰብ ሞያ ጥዕናን ካልኦት ሰብ ሞያን ሽፋን መድሕን ህይወትን ሓደጋን ክግበረሎም ኢዩ።
Health ,ነዚ እውን ኣብ ፈሊኻ መፅንሒ፣ ኳራንቲን፣ ማእኸል ምርመራ ላቦራቶሪ፣ ጉጅለ ህፁፅ ሓገዝ፣ ሃንደበታዊን ካልኦት ክፍሊን ንዝሰርሑ ሰብ ሞያታት ዘካተተ ኢዩ ተባሂሉ። ብተወሳኺ እውን ኣብ ፅርየት ዝተዋፈሩ/ራ፣ ገናሕቲ ኣንቡላንስን ካልኦት “ፊት ንፊት” ዝሰርሑ ሰብ ሞያን በቲ መድሕን ህይወት ተረባሕቲ ከምዝኾኑ ካብ ሚኒስቴር ጥዕና ዝረኸብናዮ ሓበሬታ የረድእ።
Health ,ሕማም ኣስሚ ዘለዎም ሰባት ንርእሶም ካብ ኮቪድ-19 ክከላኸሉ ከምዝግባእ ሚስቴር ጥዕና ኣፍሊጡ። ኣብ ሚኒስቴር ጥዕና ዳይሬክተር ምክልኻልን ምቁፅፃርን ሕማማት ወይዘሮ ሕይወት ሰለሞን፥ ብብርኪ ዓለም ንመበል 22 እዋን ብብርኪ ሃገር ድማ ን8ይ ግዘ ዝተኸበረ ዓለም ለኸ መዓልቲ ኣስሚ ምኽንያት ብምግባር መልእኽቲ ኣመሓላሊፈን። ቫይረስ ኮሮና ሕማም ኣስሚ  ከበኣእስ ስለዝኽእል ሕማም ኣስሚ ዘለዎም ሰባት በቲ ቫይረስ ከይተሓዚ ኣድላዪ ዘበለ ናይ ምክልኻል ስጉምቲ ክወስዱ ከምዝግባእ ኣብቲ ዘመሓላለፈኦ መልእኽቲ ኣገንዚበን።
Health ,እተን ዳይሬክተር፥ ብጣዕሚ ኣገዳሲ እንተዘይኮይኑ ካብ ገዝኦም ክወፅኡ ከምዘይግባእ ገሊፀን። ዋና ፀሓፊት ቶራሲክ ሶሳይቲ ኢትዮጵያ ዶክተር ራሄል ኣርጋው ብግደአን፥ ሕማም ኣስሚ ዘለዎም ሰባት እቲ ሕማም ከበኣእሱ ካብ ዝኸእሉ ነገራት ክርሕቑ ከምዘለዎም ኣተሓሳሲበን። እቲ ሕማም ዘለዎም ሰባት ጭንቀትን ወጥሪን ብምውጋድ ኣድላዪ ጥንቃቐ ክገብሩ ከምዝግባእ ብምግላፅ፥ እቲ ሕማም እንትብርተዖም ድማ ንሓኪም ከማኽሩ ከምዘለዎም ምሕባረን ካብ ሚኒስቴር ጥዕና ዝረኸብናዮ ሓበሬታ የረድእ።
Health ,ተላባዲ ሕማም ቫይረስ ኮሮና (ኮቪድ-19) ኣብዚ ሕዚ እዋን ኣብ ኢትዮጵያ እውን ተራኢዩ ኣሎ። ነዙይ መሰረት ብምግባር ድማ ሕማም ቫይረስ ኮሮና ንምክልኻል ክግበሩ ዝግበኦም ጥንቃቐታት ብዝምልከት ብቢሮ ሓለዋ ጥዕና ክልል ትግራይ ሓፂር መልእኽቲ ኣመሓላሊፉ። መመሓላለፊ መንገድታት ቫይረስ ኮሮና ቫይረስ ኮሮና ዘለዎ ሰብ እንትስዕል፣ እንትህንጥስን ምስ ዘውፅኦም ነጠብጣብን ፈሳሲን ንኽክእ እንትህሉን እቲ ቫይረስ ብኣፍንጫ፣ ኣፍን ዓይንን ኣቢሉ ናብ ጥዑይ ሰብ ይመሓላለፍ።
Health ,ብቫይታሚን ሲ ዝማዕበሉ ምግቢታት ብፍላይ ድማ ከም ሰዓል ዝበሉ ሕማማትን ኢንፌክሽንን ንምክልኻል ከምኡ እውን ሰውነትና ሕማም ናይ ምክልኻል ዓቕሙ ንኸዓቢ ይሕግዝ። ለሚን፣ ኣራንሺ፣ መንደሪኒ፣ ወይኒን ከም ፓፓዮ ዝበሉ ፍረምረን ምምጋብ። ብተወሳኺ ኣብ እንምገቦ ምግቢ ከም ፃዕዳ ሽጉርቲ፣ ጅንጅብልን ጒዕን ሓዊስና ምምጋብ ከምኡ እውን ሳላጣ፣ ሓምሊ ዕምበባን ቆስጣን ዝበሉ ኣትክልቲ ምዝውታር ኣድላዪ ከምዝኾነ ይገልፁ። ከም ዓይኒ ዓተርን ፃዕዳ ኣዳጉራን ዝበሉ ውፅኢታት ጥራጥረ ምምጋብ ሕማም ናይ ምክልኻል ዓቕሚ ንምምዕባል ከምዝሕግዝ ገሊፆም። ስጋ እንተይበዝሐ፣ ውፅኢት ፀባ፣ እንቋቑሖን ፀሊም ቸኮሌትን እውን ኣድለይቲ ምግቢታት ኢዮም ተባሂሉ። ብቫይታሚን ኢ ዝማዕበሉ ምግቢታት፦ ቫይታሚን ኢ ካብ ውፅኢታት ሹፍ፣ ምሸላ ባሕሪን ኣትክልቲን ምርካብ ይከኣል፤ ከምኡእውን ብብዝሒ ፈሳሲ ምውሳድ ኣድላዪ ምዃኑ ይምዕዱ። ካብ ኣመጋግባ ወፃእ ድማ ስፖርታዊ ምንቅስቓስ ምግባር፤ እንተተኻኢሉ ኣብ ሰሙን ሽዱሽተ መዓልቲታት ኣብ መዓልቲ ን30 ደቓይቕ ምንቅስቓስ ኣካል ጥንካረ ምግባር ልዑል ረብሓ ከምዘለዎ ኢዮም ሰብ ሞያታት ጥዕና ዝምዕዱ። ፅሬት ውልቀን ከባቢን ብምሕላው ካብ ተመሓላለፍቲ ሕማማት ምክልኻልን ምቁፅፃርን ይከኣል።
Politics,ሓይልታት ትግራይ ሎሚ ቀዳም ንስትራተጂካዊት ከተማ ደሴ ኣብ ክልል ኣምሓራ ከምዝተቆጻሩዋ ኣፍሊጦም። በቲ ይጋፋሕ ዘሎ ውግእ ዝተፈናቀሉ ዓሰርተታት ኣሻሓት ኣምሓሩ ዘዕቆቡላ ከተማ እያ ከተማ ደሴ። ተዋጋእቲ ትግራይ ንሰራዊት መንግስቲ ኢትዮጵያ ካብ’ታ ከተማ ደፊኦም ኣብ’ዚ እዋን ድማ ናብ ከተማ ኮምቦልቻ ይምርሹ ከምዘለው ወሃቢ ቃል ህዝባዊ ወያነ ሓርነት ትግራይ ጌታቸው ረዳ ንትካል ዜና ሮይተርስ ካብ ዘይንጹር ከባቢ ኮይኑ ብናይ ሳተላይት ቴለፎን ገሊጹ። ንሱ ክዛረብ ከሎ ‘ሓይልታት ትግራይ ንብዙሓት ሰራዊት ኢትዮጵያ ከምዝማረኹ’ውን’ ጠቂሱ። እዚ ከምዚሉ ከሎ፣ ወሃቢ ቃል መንግስቲ ኢትዮጵያ ለገሰ ቱሉ ‘ግብረ መልሲ ንክህብሉ ዝተገብረ ፈተነ ዛጊድ ኣይሰለጠን’ ዘሎ። ሮይተርስ ነቲ ብመንግስቲ ኢትዮጵያ ‘ኣሸባሪ’ ዝባሃል ህወሓት፣ ንኩነታት ኣመልኪቱ ዝሃቦ መግለጺ፣ ካብ ናጻ ኣካል ከረጋግጽ ኣይካኣለን። ኣብ ደሴ ኮይኑ ሪኢቶኡ ዝሃበ ሓደ መምህርን ካልእ ነባሪ’ታ ከተማን ግና ‘ሰራዊት መንግስቲ ኢትዮጵያ ካብ ቀዳም ንጉሆ ጀሚሮም ካብ’ታ ከተማ እናወጹ ከምዝተዓዘቡ፣ ከምኡውን መብራህቲ’ታ ከተማ ካብ ትማሊ ዓርቢ ጀሚሩ ከምዝጠፍአ’ ሓቢሮም። ክልቲኦም ወሃብቲ ሪኢቶ ‘ሓይልታት ትግራይ ኣብ’ታ ከተማ ኣትዮም ዝብል ሓበሬታ ከምዝሰምዑ ግን ብዓይኖም ከምዘይራኣዩን’ውን’ ገሊጾም። ደሴ ኣብ ትሕቲ ቁጽጽር ምውዳቃ ነቶም ን ሰራዊት ኢትዮጵያ ካብ ክልል ኣምሓራ ደፊኦም ንምውጻእ ይዋግኡ ዘለው ሓይልታት ትግራይ ስትራተጂካዊ ረብሓ ክህልዎ እዩ።
Politics,ኣብ ቀረባ እዋን፡ ብዙሓት ትካላት ዝፈረማሉ፡ ንመንግስቲ ኤርትራ ብሕጊ ማግነትስኪ ዝጽውዕ ጋዜጣዊ መግለጺ ተዘርጊሑ ነይሩ። ብመሰረት እቲ ጽሑፍ፡ መንግስቲ ኤርትራ ንኤርትራዊ ሽወደናዊ ጋዜጠኛ ዳዊት ኢሳቕን ካልኦት ብጾቱን ልዕሊ 20 ዓመት ብዘይ ሕጊ ስለ ዝኣሰሮም፡ ንፈጸምቲ እቲ በደል ዝዓለመ ማዕቀብ ክግበር ዝጽውዕ’ዩ። ንተበግሶን ኣገባብትን እቲ ጻውዒት ኣመልኪትና ኣብ ጉዳይ ስደተኛታትን ሰብኣዊ መሰላት ኣተኲራ ነዊሕ ዝሰርሐት ሜሮን እስቲፋኖስን ሓው ንጋዜጠኛ ዳዊት ኢሳቕ ዝኾነ ኢሳያስ ኢሳቕን ክልቲኦም ነበርቲ ሽወደን’ዮም ኣዘራሪብናዮም ኣለና ምሉእ ትሕዝቶ ኣብዚ ምስማዕ ይክኣል።
Politics,ዋና ጸሓፊ ሕቡራት ሃገራትን ኣባላት ቤት ምኽሪ ጸጥታ ሕ/ሃን፣ ነቲ ኣብ ሰሜን ኢትዮጵያ ይካየድ ዘሎ ውግእ ደው ኣብ ምባል ተረኦም ንክጻወቱ፣ እቲ ኣብ ልዕሊ ትግራይ ተነቢሩ ዘሎ ‘ዕጽዋ’ ከብቅዕ ንከሐግዙን በቲ ውግእ ንዝተጎድኡ ሓገዝ ንክበጽሖምን ዝዓለመ ወፍሪ ከምዝተሳለጠ’ ኣብ ረፉጂስ ኢንተርናሽናል ኣተሓባባሪ ‘ወፍሪ ጥምየት ኣብ ትግራይ የብቅዕ’የ’ ዴቪድ ዴል ገሊጹ። ዴቪድ ዴል ኮንቴ ኣብ ረፉጂስ ኢንተርናሽናል ኣተሓባባሪ ‘ወፍሪ ጥምየት ኣብ ትግራይ የብቅዕ’ ምስ ረፉዮጂስ ኢንተርናሽናል ስራሕ ቅድሚ ምጅማሩ፣ ኣብ ኢትዮጵያ ምክትል ዳይረክተር ኦቻ ኮይኑ ንኣስታት 5 ወርሒን ፈረቃን ዘገልገለንን ምስ ሕቡራት ሃገራት ንልዕሊ 20 ዓመታት ዘሰርሐን ’ውን እዩ። አብ ሰሜናዊ ኢትዮጵያ ብሕልፊ ኣብ ለን ትግራይ ዘሎ ሰብኣዊ ቅልውላው ክገልጾ ከሎ ‘ዓሚ ሕዳር ውግእ ካብ ዝጅምር ንደሓር፣ ኣስታት 2 ሚልዮን ሰባት ተፈናቂሎም፣ ውድመት ንብረት ሰላማዊያን ሰባት፣ ትሕተ ቅርጺ ተፈጺሙ ኣሎ። ኣብ ክልላት ኣምሓራን ዓፋርን 1.5 ሚልዮን ሰባት ተለኪሞም እዮም’ ይብል።
Politics,ኣብ ኢትዮጵያ ዝርከብ ቤት ጽሕፈት ጉዳይ ስደተኛታት ሕቡራት ሃገራት፡ ንዝሓለፈ10 ኣዋርሕ፡ ምዝገባ ኤርትራውያን ስደተኛታት ኣቋሪጽዎ ከምዘሎ ኣብ ኣዲስ ኣበባ ዝርከቡ ወለንተኛ ተወከልቲ`ቶም ስደተኛታት ይገልጹ`ለዉ። እቶም ክምዝገቡ ዘይክኣሉ ድማ ቀቅድሚ ኲናትን ኣብ ግዜ ኩናትን ክልል ትግራይ ዝመጽኡ ምዃኖም ይንገር። ንኽልተ ነቲ ጉዳይ ዝከታተሉን መፍትሒ ኣብ ምርካብ ዝጽዕሩ ዘለዉን ኣማንኤል መስፍንን ኤፍረም ዮውሃንስን ዝብሃሉ ኤርትራውያን አዘራሪብና አለና።
Politics,ኣብ ካሜሮን መምህራን ካብ መጥቓዕታት ተነፅልትን ኣሸበርትን ዝሓሸ ሓለዋ ክግብረሎም ይፅውዑ ኣለው።መሳርሕቶም ኣብ ምዕራብ እታ ሃገር ካብ ዝንቀሳቐሱ ኣባያንን (rebels) ምስ ናይጀሪያ ኣብ ዘዳቡ ካብ ዝንቀሳቐሱ ኣሸብርቲ ቦኮ ሓራምን ክሃድሙ ተገዲዶም ይብሉ መምህራን ካሜሮን። ሎማዕንቲ ሰሉስ ንመምህራን ዝድግፍ ኣብ ያውንዴ ኣብ ዝተኻየደ ሰልፊ ብስነ ጥበበኛ ኣንቲ ክሎ ዝተዜመ ‘’ኦ መምህራን’’ ዝብል ሙዚቃ ይስማዕ።ሕቡራት መንግስታት ዝኣወጆ ዓለምለኸ ማዕልቲ መምህራን ምኽንያት ብምግባር ኣብ ዝተዳለወ ተቓውሞ ሰልፊ ዝተሳተፉ መብዛሕቲኦም መምህራን ዝሃደምሉ ምኽንያት ብሰንኪ መጥቓዕትታት ቦኮ ሓራምን ኣብ መንጎ መንግስትን ካብ ካሜሮን ክንፀሉ ዝቃለሱ ዘለው ኢንግሊዝኛ ተዛርብትን እዩ ይብሉ።ወሃቢ ቃል እቶም መምህራን 52 ዓመት ዕድሚኡ ፒተር ታር መምህርን ብዙሕ ስቓይ የሕልፉ ኣለው ይብል።
Politics,ኣብ ክልል ትግራይ ኢትዮጵያ ብዝተኻየደን ይካየድ ብዘሎን ኲናት ናይ ኣመሪካ ፕረዚደንት ጆ ባይደን ኣፈፃሚ ትእዛዝ 17 መስከረም 2021 ምፍራሞም ይዝከር። ኣብ ኲናት ይሳተፉ ዘለው መንግስታት ኢትዮጵያን ኤርትራን፣ ህወሓትን ናይ ኣምሓራ ክልላዊ መንግስትን ቶኽሲ ጠጠው ንምባል እንድሕር ዘይተሰማሚዖም ግብራዊ ክኸውን ብፕረዚደንት ባይደን ዝተፈረመ ትእዛዝ ብዝምልከት ኣብ ኖርወይ ብሕጊ ናይ ዶክትሬት ትምህርቱ ይከታተል ዘሎ ኣቶ ሙሉ በየነን ክኢላ ዓለምለኸ ሕጊ ዝኾነ ኣቶ ኢሳያስ ሃይለማሪያም ድማ ካብ ካሊፎርኒያ ብዛዕባ ስፍሓትን ዕምቆትን እቲ ትእዛዝ ዝምልከት ዝሃቡዎ መብርሂ ኣብዚ ዝስዕብ ተኸታተሉዎ። 
Politics,ሚኒስተር ወጻኢ ኢትዮጵያ፣ ኣብ ውሽጣዊ ጉዳይና ጣልቃ ኣትዮም’ ኢሉ ንዝኸሰሶም ሸውዓተ ሰበ ስልጣን ሕቡራት ሃገራት ኣብ ውሽጢ 72 ሰዓታት ካብ ግዝኣቱ ንክወጹ ከምዝኣዘዘ ትማሊ ገሊጽና ነይርና። ኣምባሳደር ዩናይትድ ስቴትስ ኣብ ኢትዮጵያ ዝነበሩ ዴቪድ ሽን ‘መንግስቲ ኢትዮጵያ ዝወሰዶ ስጉምቲ፣ ከቢድ ሳዕቤን ክህልዎ እዩ’ ክብሉ ገሊጾም። ‘ኣነ ክሳብ ዝፈልጦ መንግስቲ ኢትዮጵያ ክሳብ’ዚ ሰዓት’ዚ ጭብጢ ኣይሃበን ዘሎ’ ይብሉ። ‘ከምዝመስለኒ ንኢትዮጵያ ከቢድ ሳዕቤን ከምጸኣላ እዩ። ኣብ ዝተናወሐ መስርሕ ንኢትዮጵያ ዝሃስይ ክኾን እዩ’ ኢሎም። ሚኒስትር ወጻኢ ኣሜሪካ ኣንተንይ ብልንክን ‘ናብ ህዝቢ ኢትዮጵያ ሰብኣዊ ቀረባት ንከይባጻሕ ንዝተዓናቅፉ ወገናት፣ ግብረ መልሲ ንምሃብ፣ ፕረዚደንት ባይደን ዘሕለፍዎ ትእዛዝን ካልኦት መሳርሕን ካብ ምጥቃም ዓዲ ኣይንውዕልን’ ከምዝበሉ ዝዝከር እዩ።
Politics,"ንኣባል ቤት ምኽሪ ክልል ትግራይን ኣባል መሪሕነት ባይቶ ዓባይ ትግራይን ኣቶ ኪዳነ ኣመነን ኣባል መሪሕነት ፓርቲ ነጻነት ትግራይ ኣቶ መሓሪ ዮሃንስን አብዚ ቀረባ ዝሃብዎ ቃል ምልልሳት ብዝምልከት ዘተ አካይድና አለና። ኪዳነ ኣመነ ""ስሙር ብሄራዊ ባይቶ ክምስረት ኣለዎ"" ክብል ከሎ፣ ኣቶ መሓሪ ዮሃንስ ብወገኑ ""ህወሓት ንህዝቢ ትግራይ ኣንጻር ረብሕኡ ንክቃለስ፣ ንኣማራጺ ሓሳብ ንከይሰምዕ እያ ኣሲራ ሒዛቶ ዘላ"" ከምዝበሉ ዝዝከር እዩ። ፕሮፈሰር ጌታቸው አሰፋ ካብ ካልጋሪ ካናዳ፣ ጌታቸው ተማረን መርስኤ ኪዳነን ካብ'ዚ ካብ ኣመሪካ ኣብዚ ጉዳይ ዘተ አካይዶም ኣለው:: ምሉእ ትሕዝቶ ኣብዚ ምስማዕ ይክኣል። "
Politics,መንግስቲ ትግራይ ፕሬዝዳንት ባይደን ቅልውላው ሰብኣውነትን ሰብኣዊ መሰላትን ኢትዮጵያ ብዝምልከት ኣብ ልዕሊ ዝተወሰኑ ሰባት እገዳታት ንምንባር ኣፈፃሚ ትእዛዝ ምፍራሞም ብፅኑዕ ይኣምን’’ ክብል ንባዕሉ ናይ ትግራይ መንግስቲ ኢሉ ዝፅውዕ ፌደራል መንግስቲ ኢትዮጵያ ድማ ኣሸባሪ ኢሉ ብዝፅውዖ ህወሓት ዝምራሕ ምምሕዳር መሊሱ። ንርእሱ መንግስቲ ትግራይ ኢሉ ዝፅውዕ ኣካል ብቕድሚ ትማሊ ቀዳም 8 መስከረም 2014 ዓ/ም ኣብ ዘውፅኦ መልሲ ፕሬዝዳንት ባይደን ንዝፈረሙዎ ትእዛዝ ኣብ ዝሃቦ መልሲ እቲ ስጉምቲ ርትዓዊ ኣንፈት እዩ ኢሉዎ ኣሎ።’’መንግስቲ ትግራይ ንቀንዲ ሓሳባት ናይቲ ኣፈፃሚ ትእዛዝ ንምድጋፍን ንምኽባርን ኣብ ውሽጢ ዝተዘርዘሩ ሰለስተ ሸቶታት ንምዕዋትን ናይ ባዕሉ ታራ ንምብርካት ድልዊ እዩ’’ኢሉ።
Politics,‘’መንግስቲ ትግራይ’’ ምምሕዳር ጆ ባይደን፣መንግስቲ ዩናይትድ ስቴትስን ኮንግረስ ዩናይትድ ስቴትስን ብፍላይ ኣብ ትግራይ ብሓፈሻ ድማ ኣብ ኢትዮጵያ ንዘሎ ቅልውላው ሰላማዊ ፍታሕ ንምምፃእ ንዘካይዱዎ ቀፃሊን ሃናፅን ፃዕርታት ናእድኡ ንምግላፅ ይደሊ ዝበለ እቲ መግለፂ ብኢትዮጵያ፣ኤርትራን ሓይልታት ኣምሓራን ኣብ ትግራይ ዝፈፀሙዎም ዝበሎም ጥሕሰታት ብዝምልከት መንግስቲ ዩናይትድ ስቴትስ ንስዎሰዶም ዝተፈላለዩ ስጉምትታት ምስጋንኡ ይገልፅ ይብል እቲ መግልፂ። መንግስቲ ዩናይትድ ስቴትስ ሓይልታት ኤርትራን ኣምሓራን ካብ ትግራይ ክወፁን ኣብ ትግራይ ዝካየድ ኲናት ሰላማዊ ፍታሕ ንምምፃእ ኣብ ልዝብ ዝተመስረተ ቶኽሲ ጠጠው ክብልን ደጋጊሙ ምፅውዑ ከምዝርዳእ ብምዝኽኻር ምስ ካልኦት ዓለምለኸ መሻርኽቲ ብምዃንተፃብኦ ጠጠው ንምባል ልዝብ ክተሳልፍጥ ንዩናይትድ ስቴትስ ንድዕም ኢሉ እቲ መግልፂ።
Politics,ፕሬዝዳንት ባይደን ኣብ ኢትዮጵያ ዘሎ ፖለቲካውን ሰብኣውን ቅልውላው ‘’ብዘይተለምደን ልዑልን ኣገባብ ንሃገራዊ ድሕነትን ፖሊሲ ወፃእን ዩናይትድ ስቴትስ ስግኣት እዩ’’ ምባሎም ትኽክል እዩ ይብል እቲ መግለፂ።ኣብ ትግራይ ዝተፈጥረ ቅልውላው ብመንግስታት ኢትዮጵያን ኤርትራን ከምኡ እውን ብሓይልታት ኣምሓራን ዝተፈጥረ እዩ ዝበለ እቲ መግለፂ ኣብ ትግራይ ኣንፀላልዩ ዘሎ ሓደገኛ ዘሳክሕክሕ ዓፀቦን ጥምየትን ንሚሊዮናት ሰባት ስግኣት እዩ ኢሉ። ጨካን ከበባ ንምውጋድን ዘይተደረተ ሰብኣዊ ረድኤት ንምስላጥን፣’’ወረርቲ’’ ኢሉ ዝፀውዖም ሓይልታት ክወፁን ኣብ ልዝብ ዝተመስረተ ቶኽሲ ጠጠው ምባል ንምርግጋፅን ኣብ እዋን ኲናት ትግራይ ዝተፈፀሙ ኩሎም ጭካነታትን ብነፃ ኣካል ክፃረይን ፈፅምቲ ናይቶም ገበናት ናብ ሕጊ ክቐርቡን ንዝካየዱ ዓለምለኸ ፃዕርታት ምሉእ ደገፍና ደጊምና ነረጋግፅ ኢሉ ኣሎ እቲ መግለፂ።
Politics, ቅድሚ ዕስራ ዓመት፡ 18 መስከረም፡ ጋዜጣታት ብሕቲ ኣብ ኤርትራ ዝተዓጽዋሉ እዋን ብዝምልከት ምሁር ጋዜጠኝነትን መራኸቢታትን ዶክተር ዮናታን ጽገ ኣብ ኤርትራ ኣብ ክፍሊ ጋዜጠኘነት ዝምህር ዝነበረ ኣብዚ እዋን’ዚ ኣብ ክፍሊ መራኸቢታት ናይ ፐን ስተት ዩኒቨርስቲ ተሓጋጋዚ ፕሮፈሰር’ዩ። ምስ ዕስራ ዓመት ምዕጻው ናጻ ፕረስ ኣምልኪቱ ኣብ ኤርትራ ብዛዕባ ዘሎ ክፍተት ሓበሬታ ሞያዊ ተመኩሮ ከካፍል’ዩ። ብተወሳኺ ብወገን ኮሚተ ንድሕነት ጋዜጠኛታት ኣብ ምፍታሕ እዞም እሱራት ጋዜጠኛታት ዝገብሮ ጻዕሪን ሃለዋቶምን ከምኡ’ውን ግብረ-መልሲ መንግስቲ ኤርትራ ነዚ ጉዳይ ኣመልኪቱ ክርኢ’ዩ።
Politics, ኣብ ዝተፈላለያ ዓበይቲ ከተማታት ዝነብሩ ተወለድቲ ትግራይን ደገፍቶምን፣ ዝሓለፈ ረቡዕ ዝተፈላለዩ ሕቶታት ሒዞም ድምጺ ተቃውሞ ከምዘቃልሑ ዝዝከር እዩ። እንተኾነ ብሰንኪ ቴክኒካዊ ጸገም አብ ጊዜኡ ክነቅርበልኩም ዘይምኽኣልና ይቅሬታ ንሓትት። እቲ ሰልፊ ኣብ 15 ከተማታት ዩናይትድ ስቴትስ፣ ካናዳ፣ አውሮጳ፣ እስራኤልን ኣውስትራልያን እዩ ተካይዱ። ምክትል ፕረዚደንት ድሕነትን ፍትሕን ህዝቢ ትግራይ ዝተባሃለ ውዳበ ዶ/ር ሙሉጌታ ገ/ሄር ‘መንግስቲ ቱርኪ አብ’ዚ ቀረባ እዋን ሰብ አልቦ ነፈርቲ ንኢትዮጵያ ንክሸጥ ዘኽእል ውዕል ገይሩ ዝብል መረዳእታ ስለዝበጽሓና፣ ንምጽናት ህዝቢ ትግራይ ዝውዕል ኩናት ዘጓሃህር እዩ ዝብል ገምጋም አለና ይብል። ‘ባይቶ ይኣክል ሰሜን ኣሜሪካ’ እውን ናይ ድጋፍ መግለጺ ዘርጊሑ ኣሎ። ርክብ ህዝቢ ‘ባይቶ ይኣክል ሰሜን ኣሜሪካ ኣቶ ኢሳያስ ተወለ ብወገኑ ‘አብ ዝተፈላለየ ህዝቢ ትግራይ ዝወደቦ ሰልፊታት ክንካፈልን መግለጺታት ክነውጽእን ጸኒሕና ኢና። ንዓና ሓድሽ ኣይኮነን’ ይብል።
Politics, ኣብ ክልል ትግራይ ዝተኻየደ ኩናት ኣብ ልዕሊ ልምዓት መስኖ ከቢድ ሃስያ ከምዘስዓበ፡ ሓላፊ ቢሮ ሕርሻ ክልል ትግራይ ኣቶ ኣትንኩት መዝገቦ ምግላጹ ተሓቢሩ:: ኣብ ስርሓት ልምዓት መስኖ ቕድሚ ኩናት ዝነበረ ምንቅስቓስ ልዕሊ 54 ሺሕ ሄክታር ይለምዕ ምንባሩ ዝጠቐሰ ኣቶ ኣትንኩት፡ ዝሓለፈ ሓደ ዓመት ዝኸውን ግን ፡ ገባር ኸልምዓሉ ዝፈቅድ ኩነታት ኣይነበረን ኢሉ። “ሎሚ ክንድ'ዚ ዝኸውን ለሚዑ ኣሎ ኢልና ክነቐምጥ ኣይንኽእል::” ሕጂ ክንገብሮም ካብ ዝግብኣና ነገራት ሓደ፡ ንመስኖ ስርሓትና ብቐዋሚ ተኽሊ(ከም ፍረታት) ምዕጃብ`ዩ ዝበለ ኣቶ ኣትንኩት መዝገቦ፡ኣብ ዝመጽእ ዓመት ክንሰርሖ ካብ ዝመደብና ካልእ ጉዳይ ድማ፡ ዘመናዊ ናይ ዘርኢ ኣጠቓቕማ ምኽታል`ዩ ኢሉ።
Politics, ወታደራዊ ቤት ፍርዲ ኢትዮጵያ ምስ ህወሓት ሰሪሕኹም ብዝብል ክሲ ኣብ ልዕሊ 10 ኣባላት ሰራዊት ኢትዮጵያ ካብ ሸሞንተ ክሳብ ዓሰርተ ሸሞንተ ዓመት ፅኑዕማ ማእሰርቲ ዝበፅሕ ፈሪዱዎም። ኣብ ሰራዊት ምክልኻል ኢትዮጵያ ናይ ደቡብ እዚ ወታደራዊ ቤት ፍርዲ ትማሊ ሓሙስ ኣብ ልዕሊ 10 ተኸሰስቲ ብይን ሂቡ ኣሎ። እቲ ወታደራዊ ቤት ፍርዲ ዓቀብቲ ሕጊ ዘቕረቦ ናይ ፍርዲ ውሳነ ሓሳብ ነቲ መጋባእያ ኣቕሪቡ ንናይ ጠበቓታት ናይ ውሳነ መቕለሊ ሓሳብ ምስ ሰምዐ እዩ ነቲ ውሳነ ሂቡ። በዚ መሰረት ኣብ ልዕሊ ሓልቓ ሓምሳ መብራህቱ ጥላየ በርሀ ናይ 18 ዓመት፣ሓልቓ ሽሕ ባሻ ክፍለ ካሕሳይ ናይ 17 ዓመት ፅኑዕ ማእሰርቲ ወሲኑ ኣሎ።ኣብ ልዕሊ ኮሎኔል ክፍለ ፍስሃየ ናይ 14 ዓመትን ክልተ ሽሕ ብር መቕፃዕትን፣ኣብ ልዕሊ ወታደር መኮነን ክንፈ ናይ 13 ዓመት፣ሓለቓ ሓምሳ ፈረደ 11 ዓመትንሰለስተ ኣዋርሕን፣ምኽትል ሓለቓ ዓሰርተ ኣሰፋ ሓጎስ 11 ዓመት፣ ሓልቓ ዓሰርተ ክፍለ ንጉስ ገብረገርግስ ትሽዓተ ዓመት ተፈሪዱዎም ኣሎ። 
Politics, መራሒ ጉጅለ ክፍሊ ፍትሒ ደቡብ እዝ ሓለቓ ሽሕ ፀሃይ ምንዳ ድሕሪ እቲ መጋባእያ ንጋዜጠኛታት ኣብ ዝሃቡዎ ቃልላዕለዎት መኮነናት ሓዊሱ መስመራዊ መኮነናትን ሰብ ካሊእ ማዕረግን ነቲ ሰራዊት ንምጉዳእ ይሰርሑ ነይሮም ኢሎም።ምስ ኦነግ ሸኔ ዝነበረ ርክብ ሎሚ ዝተፈጠረ ከይኮነስ ቅድም ክብል ካብ 2010 ዓ\ም ጀሚሩ እቲ እዚ ንሸኔ ንምጥፋእ ኣብ ተልእኾ እናሃለወ ምስ ሸኔ ብምርኻብ ዝተፈላልየ ረብሓ እናተቐበሉ ነቲ ሰራዊ የውቅቕዑ ዝነበሩ ከምኡ እውም ነቲ ጁንታ ይድግፉ ዝነበሩ በቲ ፍርዲ ጥፍኣተኛ ገይርናዮም ኣለና ኢሎም። ‘’ዝበሰለ መረዳእታ ብምትእኽኻብ እቶም ጥፍኣተኛታት ኣብ ኣደባባይ ብፍርዲ ክቕፅዑ ገይርናዮም ኣለና’’ ኢሎም። ናይ ተኸሰስቲ ተበቓ ዓለቓ ምእቲ እምሩ ጫለ ይግባይ ዘሕትት ፍርዲ እንተሃሊዩ ኣብ ከይዲ ክንሓትት ኢና ኢሎም። ብተመሳሳሊ ገበን ተጠርጢሮም ኣብ ትሕቲ ቁፅፅር ዝወዓሉ ልዕሊ 150 ኣባላት ሰራዊት ምክልኻል ምርመራ ይካየደሎም ከምዘሎን ምርመርኦም ዝተወድአ ኣብ ቀረባ ክሲ ከምዝምስረቶም ተገሊፁ ኣሎ።
Politics,ንናይ ሓደ ማዕልቲ ወግዓዊ ዑደት ኣዲስ ኣበባ ዝርከቡ ናይ ደቡብ ሱዳን ፕሬዝዳንት ሳልቫ ኪር ኣብ ኢትዮጵያ ዝተርኣዩ ኣወንታዊ ለውጥታት ምድናቖም ቤት ፅሕፈት ቀዳማይ ምንስቴር ኣፍሊጦም። ሓላፊት ፕረስ ናይቲ ቤት ፅሕፈት ቢል ለኔ ስዩም ንጋዜጠኛታት ከምዝተዛረብኦ እቶም ፕሬዝዳንት ንሻድሻይ ሃገራዊ ምርጫን ካልኣይ ምምላእ ግድብ ህዳሴን ብዓወት ምዝዛሙ ኣድኒቖም ኢለን። ናይ ወፃኢ ሓይልታት ኢትዮጵያ ንዘጋጠማ ውሽጣዊ ፈተና ጣልቃ ምእታው ከምዘይብሎም እቶም ፕሬዝዳንት ምዝራቦም ቢል ለኔ ስዩም ገሊፀን ኣለዋ። 
Politics,ናይ ደቡብ ሱዳን ፕሬዝዳንት ሳልቫ ኪር ሎማዕንቲ ኣብ ቦሌ ዓለምለኸ መዕረፎ ነፈርቲ ምስ ዝተቐበሉዎም ቀዳማይ ምንስቴር ኣብይ ኣሕመድ ተዘራሪቦም ኣለው።ሓላፊት ክፍሊ ፕረስ ቤት ፅሕፈት ቀዳማይ ምንስቴር ብል ለኔ ስዩም ከምዝበልኦ ክልቲኦም መራሕቲ ኣብ ክልትኣዊ ርክባትን ንኽልቶም ብሓባር ዘተሓሳስቡዎም ከባቢያዊ ጉዳያትን ተዘራሪቦም። ናይ ደቡብ ሱዳን ፕሬዝዳንት ሳልቫ ኪር ኢትዮጵያ ዘመዝገበቶም ኣወንታዊ ውፅኢታት ከምዘድነ ቑ እተን ሓላፊት ፕረስ ተዛሪበን። ፕሬዝዳንት ሳልቫ ኪር ሻድሻይ ሃገራዊ ምርጫ ብዕዉት ብምዝዛሙ ንቀዳማይ ምንስቴርን መንግስትን እንኳዕ ኣሕጎሰኩም ከምዝበሉዎም ዝገለፃ ንሰን ካልኣዩ ዙር ምምላእ ግድብ ህዳሴ ብዓወት ምዝዛሙ ብምንኣድ እውን ደቡብ ሱዳን ምስ ኢትዮጵያ ዘለዋ ርክብ ዝለዓለ ቦታ ምሃባ ከም እትቕፅል ደጊሞም ኣረጋጊፆም ኢለን። ኣብ ሰሜን ኢትዮጵያ ዘሎ ግጭት እውን ኣብ እዋን ምይይጥ ናይ ክልቲኦም መራሕቲ ከምዝተልዓለን ናይ ደቡብ ሱዳን ፕሬዝዳንት ንፃዕርታት መንግስቲ ምድጋፎምን ብል ለኔ ስዩም ሓቢረን።  
Politics,ንማዕልታት ብዝተኻየደ ውግእ ካብ ህወሓት ነጻ ወፂኦም ኣብ ዝበሎም ከባቢታትን ከተማታትን ዞባ ደቡብ ጎንደር ንምርግጋእ እናሰርሑ ምዃኖም ዋና ኣማሓዳሪ እቲ ዞባ ኣቶ ቀለመ ወርቅ ምህረቴ ገሊፆም። ብኻሊእ ወገን ድማ ህወሓት ብርክት ዝበሉ ክፍለ ሰራዊትን ወታደራትን ደምሲሰ ክብል ብቪኦኤ ንዝተመሓላለፈ መግለፂ መልሲ ዝሃቡ ኣቐባሊ ቃል ሰራዊት ምክልኻል ኮሎኔል ጌትነት ኣዳነ:ህወሓት ናይ ሕሶት ሓበሬታ ምዝርጋሕ ዝኸተሎ ናይ ውግእ ስልቲ እዩ ክብሉ ነፂጎምዎ። 
Politics,"ኣምሓዳሪ ዞባ ደቡብ ጎንደር ኣቶ ቀለመወርቅ ምህረቴ ከምዝበሉዎ ህወሓት ሒዙዎም ዝነበሩ ዝተፈላለዩ ከባቢታት ሕዚ ኣብ ትሕቲ ሓይልታት መንግስትን ክልል ኣምሕራን ይርከቡ። ካብ ዕጡቓት ህወሓት ዝሞተ ሞይቱ ዝማረኽ ተማሪኹ እቲ ዝተረፈ ድማ ካብቲ ከባቢ ተሳዒሩ ወፂኡ ኣሎ ኢሎም ። እቲ ሓቂ እዚ እናሃለወ ህወሓት ከምዝተዓወተ ብምግላፅ ንህዝቢ ትግራይ የታልል ኣሎ ኢሎም። ""ሒዞምዎም ዝነበሩ ንመስመር ዓፋር ተኸቲሎም ንኸተማታት ጋሳኝ ፣ ክምር ድንጋይ ፣ሳሊ ጉብጉብን ንፋስ መውጫን ሙሉእ ብሙሉእ ካብ ፀላኢ ነፃ ወፂኦም ኣለዉ ካብ ኢድ ፀላኢ ንምውፃእ ዳርጋ ሓደ መዓልቲ እዩ ወሲዱ ። እዚ ዘረእዮ ድማ ፀላኢ ብብዙሕ ነገር ፈቲኑ ኣይተሳኸዐሉን፤ ኣብዚ ክፀንሕ ከምዘይኽእልን ዝተሃንጠዋ ደብረታቦር ከምዘይረኽበን ክርዳእ ከሎ ተወቂዑ ዝወፀ ሙዃኑን ዝተማረኹ ድማ ናብ ዝተወሰነሎም ቦታ ተወሲዶም ኣለዉ። "" "
Politics,"ሽዱሽተ ክፍለ ሰራዊት ሓይልታት ምክልኻል ሰራዊት ኢትዮጵያን 11,000 ፍሉይ ሓይልን ሚሊሽያን ክልል ኣምሓራን 3,000 ወታደራት ሪፓብሊካን ጋርድን ከምኡ እውን ሓደ ብርጌድ ኮማንዶን ኣብ ውሽጢ ሰለስተ ማዕልታት ከምዝደምሰሰ ገሊፁ እዩ። ሓላፊ ርክብ ህዝቢ ሰራዊት ምክልኻል ኢትዮጵያ ዝኾኑ ኮሎኔል ጌትነት ኣዳነ ግን ስዕረቱ ንምሽፋን ህወሓት ዝጥቀመሉ ዝተለመደ ሕሶት እዩ ክብሉ ነፂጎምዎ። "
Politics,ናይ ኢትዮጵያ ሰብኣዊ መሰላት ኮሚሽን ኣብ ክልል ኣምሓራ ብዘተሓሳስብ ኩነታት ኣብ ምስፍሕፋሕ ምዝ ዝርከብ ናይ ትግራይ ግጭት ብዝተኣሳሰረ ምስ ዝተፈፀመ መጥቓዕቲ ከቢድ ብረት፣ቕትለት፣ወራርን ምምዝባልን ምርመራ ንምክያድ ናብ ክልል ኣምሓራ ዘፃሪ ጉጅለ ከምዝልእኽ ኣፍሊጡ።13 ነሓሰ2013 ዓ\ም ኣብ ዞባ ደቡብ ጎንደር ከብ ከተማ ደብረታቦር ዕጡቓት ህወሓት ከምዝተፈፀመ ዝተዘረበሉ ዝብሎ ደብዳብ ከቢድ ብረት ሓደ ናይ ቤተሰብ ባላት ዝኾኑ ዉዴ ዋሌ፣እሱባለው ድረስ፣ኣዲስ ኣለም ድረስ፣ሰርካለም ድረስን ናይ ኣርባዕተ ወርሒ ህፃን ህፃን ኣመል ድረስን ከምዝተቐትሉ ተረጋጊፁ ኣሎ ይብል እቲ መግለፂ። እናሰፍሐን እናገደደን ዝርከብ ግጭት ኣብ ልዕሊ ስቪላት ዝለዓለ ጉድኣትን ሰብኣዊ ቅልውላውን እናስዓበ እዩ ኢሉ። እቲ ኮሚሽን ኣብቲ ግጭት ዝሳተፉ ኩሎም ወገናት ስቪል ዒላማ ከይገብሩ ዳግም የተሓሳስብ።
Politics,ታሊባን ንኣፍጋኒስታን ድሕሪ ምቁፅፃሩ ሃዲሞም ንዝወፁ ኣፍጋኒስታናዊያን ዝፀዓነት ነፋሪት ሎማዕንቲ ረቡዕ ኡጋንዳ ኣትያ።ግዚያዊ መዕቖቢ ከምዝውሃቦም ሰበስልጣን መንግስቲ ገሊፆም ኣለው። ምንስትሪ ወፃኢ ኡጋንዳ ከምዝበሎ ደቂ ተባዕቲዮ፣ደቂ ኣንስትዮን ቆልዑትን ዝርከቡዎም ሓምሳን ሓደን ኣፍጋኒስታናዊያን ዝፅዓነት ቻርተር ነፋሪት ኣብ መዕረፎ ነፈርቲ እንተቤ ዓሪፋ ኣላ።ሽዑ ንሽዑ ብኣውቶቡሳት ናብ ሆቴል ተወሲዶም ኣለው። ሎማዕንቲ ተወሰኽቲ ኣፍጋኒስታናዊያን ክኣትው ትፅቢት ከምዝግበር እቲ ምንስትሪ ገሊፁ ኣሎ።ኣብ ሓደጋ ዝወደቑ ኣፍጋናስታናዊያንን ካልኦት ዜጋታትን ብግዚያዊ ክተዕቖቦም መንግስቲ ኣሜሪካ ብዘቕረቦ ሕቶ ተተኣናግድ ከምዘላ እቲ ምንስትሪ ወሲኹ ሓቢሩ። ፀብፃባት ሚዲያ ከምዝሓበሩዎ ዩንጋንዳ ኣስታት ክልተ ሽሕ ስደተኛታት ንምውሳድ ተሰማሚዓ ኣላ።ዩጋንዳ ኣብ ዓለም ዝዓበየ በዝሒ ስደተኛታት ተዕቁብ ዘላ ሃገር ኮይና ብመሰረት ሕቡራት መንግስታት ኣስታት ሓደ ነጥቢ ሓሙሽተ ሚሊዮን ስደተኛታት ተተኣናግድ ዘላ ሃገር እያ ።
Politics,መንእሰይ ዳን ኮነል ኣብ መፋርቕ 1970ታት ንኣፍሪቃ ፈለማዩ ክረግጽ እንከሎ፡ ብሓደ ወገን ምስ ምጕንጻፍ ናጽነት ሓያሎ ሃገራት ኣፍሪቃ ዝርአ ዝነበረ ትስፉው ማሕበራዊ ለውጢ፡ በቲ ካልእ ከኣ ኣብ ኣመሪካ ንዘይረኸቦ ገስጋሲ ምንቅስቓሳት ብቐረባ ክከታተል ኢሉ’ዩ። ንኣሽቱ ዝመስሉ ፍጻመታትን ክስተታትን ግን ንኣንፈት ጕዕዞኡ እናኣማእዘኑ፡ እንሆ ሎሚ ን45 ዓመታት ዝጸንሐ ኪዳን ከም ዝፈጥር ገይሩዎ። ኣብ ፈለማ 1976 ምስታ ንኮሎነል ቡሹ ገብረ ተኽላ ተመሪሓ ናብ ኣስመራ ዝኣተወት ቃፍላይ’ዩ ኣትዩ። ኣስመራ ምስ ኣተዉ ክራኸቡ ኣዒንቱ ኣውዲቑሉ ዝነበረ ኮሎነል ቡሹ ግን ብፈዳኢን ህዝባዊ ግንባር ንጽባሒቱ ድሕሪ ምቕታሉ፡ ኣስመራ እዋን እቶ-እቶ ተኣዊጁዋ፡ ንዳን ኮነል መንፈሳ ዝሃደመትን ከተማ’ያ ተቐቢላቶ። 
Politics,መንግስቲ ኣመሪካ፡ ኣብቲ ኣብ ትግራይ ዘካየድ ዘሎ ኲናት፡ ሰራዊት ኤርትራ ኣውሪዱዎ ብዝበሎ ብዙሕ ግፍዕታት ንሓለቓ ስታፍ ሚኒስትሪ ምክልኻል ኤርትራ ጀነራል ፍሊጶስ ወልደዮሃንስ ኣብ ጸሊም መዝገብ የእትዩ ብኣዋጅ ማግነትስኪ ጉዳዩ ክርአ ሎሚ ሰኑይ ኣፍሊጡ። ሚኒስትሪ ጉዳያት ወጻኢ ኤርትራ ብወገኑ ሎሚ ኣብ ዝሃቦ ምላሽ፡ ነቲ ውሳነ “መሰረት ኣልቦ” ክብል ነጺጉዎ ኣሎ። ኣብቲ ብጸሓፊ ጉዳያት ኣመሪካ ኣንቶኒ ብሊንከን ተፈሪሙ ዝወጸ መግለጺ፡ ብኣመሪካ ዝተገበረ ተደጋጋሚ ጻውዒት ዕሽሽ ብምባል፡ “ሰራዊት ኤርትራ ኣብ ትግራይ ብዝፈጸሙዎ ቅትለት፡ ጾታዊ ዓመጽ፡ ኣብ ልዕሊ ተመዛበልቲን ካልኦትን ዜጋታትን ብዝፈጸሞ ሰፊሕ ሰብኣዊ ግፍዒን ተሓታቲ’ዩ” ክብል ጠቒሱ። ሓለቓ ስታፍ ሰራዊት ምክልኻል ኤርትራ ጀነራል ፍሊጶስ ወልደዮሃንስ ድማ እቲ ግፍዒ ብኣሃዱኡ ዝተገብረ ምዃኑ፡ ብኣዋጅ ማግነትስኪ ጉዳዩ ክርአ ውሳነ ከም ዘሕለፈ እቲ መግለጺ ይሕብር።
Politics,ኣዋጅ ማግነቲስኪ ኣብ 2012 ብባይቶ ኣመሪካ ዝጸደቐ ኰይኑ፡ ብዜጋታት ወጻኢ ሃገር ንዝፍጸም ብልሽውናን ሰብኣዊ ግፍዒን መርሚሩ ናይ ምንቅስቓስ ገደብን ናይ ንብረትን ሕሳብ ባንክን ማዕቀብ ዝገብር’ዩ። መግለጺ ጸሓፊ ጉዳያት ኣመሪካ ከም ዘመልክቶ፡ ኤርትራ ኣብ ወርሒ ሰነ ደኣ ሰራዊታ ስሒባ ትንበር እምበር፡ ዳግም ብዙሕ ሰራዊት ንትግራይ የእትያ ከም ዘላን እዚ ተርእዮ ድማ ኣዝዩ ኣሻቓሊ ምዃኑን ሓቢሩ። ወሲኹ እቲ ዳግም ሰራዊት ናይ ምስዳድ ተበግሶ ነቲ ኲናት ከናውሖን ስቓይ ህዝቢ ክውስኽን ምዃኑ የጠንቅቕ። ንኹላቶም ሓይልታት ምቍራጽ ተጻብኦታት ክገብሩን ንሰላማዊ ህዝቢ ሓገዝ ንምብጻሕ መገዲ ከፍቅዱን ድማ እቲ መልእኽቲ ይጽውዕ። “እዚ ስጉምቲ መርኣያ፡ ኣመሪካ ግፍዒ ክፍጸም ድው ኢላ ከም ዘይትርኢ’ዩ፡” ዝበለ መገልጺ ኣንቶኒ ብሊንከን፡ መንግስቱ ከምኡ ዝመስል ግፍዕታት ንዝፍጽሙ ኣካላት ብቐረባ ክከታተልን ዝመልከቶም ስጉምቲ ክወስድን ምዃኑ ወሲኹ። ናይ ጽሑፍ መግለጺ ጸሓፊ ጉዳያት ኣንቶኒ ብሊንከን፡ ባይቶ ጸጥታ ሕቡራት ሃገራትን ኣህጉራውያን ትካላትን ነቲ ኲናት መደምደምታ ክገብራ ጸዊዑ። 
Politics,ሓላፊት ትካል ኣህጉራዊ ምትሕግጋዝ መንግስቲ ኣመሪካ (USAID) ሳማንታ ፖወር ንጉዳይ ኢትዮጵያ ኣመልኪተን ብሰንበት ኣብ ዝፈነወኦ ናይ ትዊተር መልእኽቲ፡ ትካለን ሓገዝ ንምብጻሕ ዝከኣሎ ይገብር ከም ዘሎ ድሕሪ ምምልካት፡ ናብ ክልላት ዓፋር ኣምሓራን ተዘርጊሑ ዘሎ ሓይልታት ህወሓት ክስሕብ ጸዊዐን። እተን በዓልቲ-ስልጣን፡ ትካል USAID ኣብዚ ሰሙን’ዚ፡ በቲ ዂናት ንዝተጸልዉ ኣስታት 136-ሽሕ ህዝቢ ካብ ክልል ኣምሓራን ዓፋርን፡ ሓገዝ ከባጽሕ ምዃኑ ኣፍሊጠን። ወሲኸን ድማ ኣብ ዝፈነወኦ መልእኽቲ ትዊተር፡ እቶም ሰላማውያን ሰባት ብሰንኪ’ቲ ብማእከላይ መንግስቲ “ኣሸባሪ” ዝተሰምየ ሓይልታት ህወሓት ከም ዝተመዛበሉ ድሕሪ ምምልካት፡ ሓይልታት ህወሓት ካብቲ ሒዞሞ ዘለዉ ስፍራታት ክስሕቡ ጸዊዐን። ከምኡ ዝመስል መጥቃዕቲ ብዘይካ’ቲ ነቲ ኲናት ምምጣጥን ስቅያት ህዝቢ ምንዋሕን እምበር ካልእ ፋይዳ የብሉን ክብላ’ውን ሳማንታ ፖወር ኣብ ናይ ትዊተር መልእኽተን ወሲኸን።  
Politics,ሓይልታት ጣሊባን ንኸተማ ካቡል ካብ ዝቆጻጸሩሉ እዋን ሰሙን ደኣ የሕልፍ እምበር፡ ናየይቲ ሃገር መንግስቲ፡ ነቲ ጉጅለ ወግዓዊ ኣፍልጦ ከም እትህቦ ግን ንብዙሓት ተንጠልጢሎ ዘሎ ሕቶ’ዩ። ባይቶ ጸጥታ ሕቡራት ሃገራት ነቲ ዕጡቕ ጉጅለ ኣብ 1999 ኣሸባሪ ኢሉ ስለ ዝሰየሞ፡ ብዝኾነ መንግስቲ ወግዓዊ ተቐባልነት ክረክብ ኣይከኣለን ጸኒሑ። ሓይሊ ጣሊባን ምስ ሕብረት ሶቬት ድሕሪ ዘካየዶ ኲናት ኣብ መፋርቕ 90ታት ስልጣን ምስ ሓዘ’ውን፡ ኣፍልጦ ዝሃበኦ ሃገራት፡ ፓኪስታን፡ ስዑዲ ዓረብን ሕቡራት ኢማራት ዓረብን ጥራይ’የን ነይረን። ሕጂ እምበኣር ብዙሓት መንግስታት ነቲ ጉጅለ ከም ወግዓዊ መንግስቲ ኣፍልጦ ብዛዕባ ምሃብ ዝህሉዎ ሳዕቤንን ብልጫታታን ኣብ ምዝታይ’የን ዘለዋ። ክፍሊ ወጽኢ ጉዳያት ኣመሪካ፡ ዝሓለፈ ሰሙን ከም ዝገለጾ፡ ብኣገላልጻ እቲ ክፍሊ፡ “ገና ወግዓዊ መንግስታዊ ስልጣን ኣፍጋኒስታን ናብ ጣሊባን ስለ ዘይሰገረ፡” ብዛዕባ ኣፍልጦ ምሃብ ከይጠቐሰ ሓሊፉ። 
Politics,"ምስ ምውጻእ ሰራዊት ኣመሪካን ሓይልታት ሰሜን ኪዳን ኣትላንቲክ (ኔቶ)ን ጉጅለ ጣሊባን ንኣፍጋኒስታን ኣብ ዝተቖጻጸርሉ ግዜ ዝህሉ ሳዕቤናትን ኣመታትን ከመይ ይመስል? ዕስራ ዓመት ዝወሰደ ወተሃደራዊ ወፍሪ ኣመሪካ ተዓዊቱ ድዩ ፈሺሉ? ስለምንታይ? ኣፍጋኒስታን ኣብ ትሕቲ ግብረ-ሸበራዊ ዝተሰምየ ሓይሊ ጣሊባን እንታይ መጻኢ ክጽበያ’ዩ? ተዛተይቲ ሳልሕ ኑር፡ ቀዳማይን ካልኣይን ዲግሪ ብፖለቲካዊ ስነ-ፍልጠት ካብ ዩኒቨርስቲ ኣስመራን ኖርዝወስት ዩኒቨርስቲ ዝተመረቐ ኮይኑ፡ ኣብዚ ሕጂ እዋን ድማ ኣብ ኖርዝወስት ዩኒቨርስቲ ቺካጎ ሕጹይ ዶክተር’ዩ። ካልኣይ ጋሻ ድማ ኢሳያስ የማነ፡ ምሩቕ ሕጊ ካብ ዩኒቨርስቲ ኣስመራን ዳሕራይ ድማ የል ዩኒቨርስቲ’ዩ። ኢሳያስ ኣብ ቤት-ጽሕፈት ፕረዚደንት ኤርትራ ምስ ኣማኻሪ ጉዳያት ሕጊ ዝሰርሕ ዝነበረ ኮይኑ፡ ኣብዚ ሕጂ እዋን ኣብ ዋሺንግተን ዲሲ ዝመደበሩ Center for Innovation, Peace, Security and Prosperity ዝተሰምየ ዘይመኽሰባዊ ትካል ሰላምን ጸጥታን ኣካያዲ ስራሕ’ዩ። "
Politics,መንግስቲ ክልል ሶማሌ ብዝተፈላለዩ ገበናት ጠርጢረዮም ዝበሎም ሸውዓተ ናይ ቀደም ሰበስልጣናት እቲ ክልል ኣብ ትሕቲ ቁፅፅር ከምዘውዓለ ኣፍሊጡ። ፖሊስ እቲ ክልል እቶም ተጠርጠርቲ ሰባት ኣብቲ ክልል ናይ ነገድ ግጭት ብምልዕዓል ነቲ ናይቲ ህዝቢ ለውጢ የዐንቅፉን ህውከት ይዝርግሑን እዮምዝበሉዎ ብምልዕዓል ከሲሶምዎም ኣለው። ኣብ ትሕቲ ቁፅፅር ዝወዓሉ ተጠርጠርቲ ምርመርኦም ኣብ ቀረባ ተወዲኡ ናብ ዓቃቢ ሕጊ ከምዝልኣኽ ናይቲ ክልል ፖሊስ ምኽትል ኮሚሽነርን ሓላፊ ምፅራይ ገበንን ኮማንደር መሓሙድ ሽኽ ኣሕመድ ገሊፆም።ተጠርጠርቲ ናይ ሶማሌ ምኽትል ፕሬዝዳንት ዝነበሩ ኣቶ ዓብዱል ፈታሕ መኣሊን ናይ ፀጥታ ቢሮ ሓላፊ ዝነበሩ ዓብዱላሂ ዩሱፍ ሓዊሱ ሸውዓተ ሰባት ኣብ ቁፅፅር ውዒሎም ኣለው ይብል ፀብፃብ ኣዲስ ቾከል።
Politics,ኣብ ክልል ኣምሓራ ዞባ ደቡብ ጎንደር እትርከብ ከተማ ደብረ ታቦር ትማሊ ብዝተተኮሰ ከቢድ ብረት ስቪላት ከምዝተቐትሉን ኣብ ዙሪያ እታ ከተማ ዘለው ጣቢያታት ሎሚ እውን ደብዳብ ከቢድ ብረት ከምዝተፈፀመንን ኣማሓዳሪ ደቡብ ጎንደርን ነበርትን ንቪኦኤ ገሊፆም። ኣማሓዳሪ ዞባ ደቡብ ጎንደር ኣቶ ቀለምወርቅ ምህረቴ ሎማዕንቲ ዝተተኮሰ ከቢድ ብረት ኣብ መንበሪ ሓረስቶት ምውዳቖምን ዝወረደ ጉድኣት ግን ከምዘይፍለጥን ተዛሪቦም። እቲ መጥቓዕቲ ስዒቡ ኣብዚ ሕዚ ስዓት ካብ ከተማ ደብረታቦር ናብ ጎረባብቲ ከባቢታት ዝመዛበል ዘሎ በዝሒ ህዝቢ እናወሰኽ ምኻዱ ተሰሚዑ ኣሎ።  
Politics,ትማሊ ኣብ ልዕሊ ከተማ ደብረታቦር ዝተተኮሰ ከቢድ ብረት ናይ ሓደ ስድራ ኣባላት ዝኾኑ ሓሙሽተ ሰባት ከምዝቐተለን ኣብ ልዕሊ ካልኦት ጉድኣት ከምዘውረደን ኣቶ ቀለም ወርቅ ምህሬቴ ንሬድዮ ኣሜሪካ ገሊፆም ኣለው። ንርእሱ ናይ ትግራይ ክልላዊ መንግስቲ ኢሉ ዝፅውዕ ዕጡቓቱ ኣብ ዞባ ሰሜን ወሎ ጋምሳ ንዝተብሃለ ናይ ገጠር ዓዲ ብምድብዳብ ኣዕኒዮምዎ ዝብል ብ ዘ ቴሌግራፍ ንዝወፀ ፅሑፍ ኣብ ዝሃቦ መልሲ ኣብ ልዕሊ ስቪላት ንዝፍፀም ዝኾነ ይኹን ናይ ጭካነ መጥቓዕቲ ብዘይማትእ ከምዝኹንን ብግላፅ መሰረት ዘይብሉ እዩ ክብል ነፂጉዎ ኣሎ።ኣብ ክልል ኣምሓራ ተፈፂሞ ዝብሃሉ ክስታት ገበናት ብውድብ ሕቡራት መንግስታት ብዝስየም ኣካል ነፃ ምፅራይ ክግበር ሓቲቱ ኣሎይብል ፀብፃብ ኣስቴር ምስጋናው። 
Politics,ናይ ሕቡራት መንግስታት ዋና ፀሓፊ ኣንቶን ዮ ጉተረዝ ኢትዮጵያ እትርከበሉ እዋናዊ ኩነታት ኣዚዩ ከምዝተሓሳሰቦም ብምግላፅ ሕዚ ኩሎም ወገናት ወታደራዊ መፍትሒ ከምዘይብሉ ክርድኡዎ ዘለው ግዜ እዩ ኢሎም። እቶም ዋና ፀሓፊ ነዚ ዝተዛረቡ ትማሊ ዝተኸበረ ዓለምለኸ ዕለት ሰብኣዊነት ምኽኒታ ብምግባር ኣብ ዘስምዕዎ መደረ እዩ። ህዝቢ ኢትዮጵያ ብዙሕ ጉድኣት ወሪዱዎ ኣሎ ዝበሉ ንሶም ዘሎ ኩነታት ሰብኣዊ ኩነታት ክንዲ ገሃነም እዩ ኢሎምዎ።ብሚሊዮን ዝቑፀር ህዝቢ ምምዝባሉ መሰረተ ልምዓታት እውን ምዕናው ገሊፆም። ጉተረዝ ብዝተፈለየ ኩነታት ዘተሓሳስበኒ እዩ ዝበሉዎ ኩነታት ኢትዮጵያ ሰለስተ ናይ ምፍትሒ ሓሳባት ብምቕራብ ፃዊዒቶም ኣቕሪቦም ኣለው። ቀዳማይ ኩሎም ወገናት ብህፁት ግጭት ጠጠው ከብሉ፣ካልኣይ ኣብ ኩሎም ከባቢ ዘይተደረተ ሰብኣዊ ተበፃሕነት ክረጋግተፅን ሳልሳይ ኢትዮጵያዊያን ዝመርሑዎ ሃገራዊ ፖለቲካዊ ልዝብ ክህሊ ኩነታት ክፍጠርን ፀዊዖም ኣለው ይብል ፀብፃብ ደረጀ ደስታ።
Politics,"ትግራይ ምፅባይ ይኣኽላ ንልዕሊ 12 ስዓታት ኣብ ክለብሃውስ ኣብ ዝተኻየደ ናይ ቨርቹዋል ወይ ናይ ኢንተርኔት ዋዕላ ዛጊድ ተፃፊፉ እንተዘይተፈለጠ እውን ልዕሊ 20,000 ዶላር ገንዘብ ከምዘታኻኸቡ ዶክተር ሙሉጌታ ይገልፅ።ዶክተር ሙሉጌታ ኣብቲ ናይ ፓናል ዘተ ዝነበረ ውዕውዕ ወይ ዝለዓለ ነጥቢ ክብል ዝገለፆ ከምዚ ክብል ይገልፅ። ኣብቲ ዋዕላ ኣብ ትግራይ ኣብ መዳይ ትምህርቲ፣ቤተ እምነት፣ታሪኽ፣ኣብቲ ህዝቢ ወሪዱ ዝብሃል ዕንወት ካብ ኣቕረብቲ ይኹን ተሳተፍቲ ብስፍሓት ተዘትይሉ።እቲ ዝወረደ ዕንወት ብምዓለምለኸ መራኸቢ ማዕኸናት፣ናይ ሕቡራት መንግስታት፣ምንስቴር ጉዳያት ወፃኢ፣ሕብረት ውሮፓ፣ኣምነስቲ ኢንተርናሽናልን ህይወማን ራይትስ ዎችን ሓዊሱ እቲ ዝወረደ ጥቕዓታትን ብርሰታትን ምቕራቡ ብምግላፅ እቲ ሰብ ትርጉምን ካብዚኸ ከመይ ምልዓል ይክኣል ዝበልን ከምዝዘተየሉ ሓቢሩ። ኣብ ሰሜን ኣሜሪካ ዋና ፅሓፊ ማሕበር ልምዓት ትግራይ ኣቶ ሚካኤል በርሀ ካብ ቦስተን ማሕበር ልምዓት ትግራይ ካብ እትምስረተሉ 1989 ኣ\ፈ ን32 ዓመታት እንታይ ዓይነት ስራሕ ከምዝሰርሐትን ቅድሚ ክልተ ዓመት ንዝቅፀሉ ሰለስተ ዓመታት ክትሰርሖም ሒዛቶም ዝነበሩ ፍልይ ዝበለ ስትራተጂካዊ ትልሚ እንታይ ሓንፂፃ ከምዝነበረትን ኣብቲ ዋዕላ ዝርዝር ከምዘቕረበ ይገልፁ።  "
Politics,ካብ ዝሓለፈ ሰሙን ተኣሲሮም ዝርከቡ ሓላፊ ጉዳያት ወፃኢን ርክባት ፖለቲካዊ ውድባትን ሳልሳይ ወያነ ኣቶ ሃይሉ ከበደ ብርክት ዝበሉ ክስታት ከምዝቐረቦምን ተፈሊጡ። ትንሳኤ ናይ ዝተብሃለ ትካል ገባሪ ሰናይ መስራቲትን ሓላፊትን መንእሰይ ገነት ብርሃኑ ( ኣብ ማሕበራዊ መራኸቢ ሄቨን ብዝብል እትፍለጥ) ድማ ድሕሪ ናይ ኣርባዕተ ማዕልታት ማእሰርቲ ብዋሕስ ከምዝተፈትሐት ካብ ናይ ክልቲኦም ጠበቓታት ሓደ ዝኾኑ ኣቶ ክሩቤል ገብረእግዛብሄር ገሊፆም። 
Politics,ሓላፊ ጉዳያት ወፃኢን ርክባት ፖለቲካዊ ውድባትን ሳልሳይ ወያነ ዝኾኑ ኣቶ ሃይሉ ከበደ ዝሓለፈ ዓርቢ 7 ነሓሰ 2013 ዓ/ም ኣብ ኣዲስ ኣበባ ብፖሊስ ተኣሲሮም ቀዳም ቤት ፍርዲ ቀሪቦም ብዋሕስ ክወፁ ቤት ፍርዲ እንተወሰነ እውን ከይተፈትሑ ፀኒሖም መርማሪ ፖሊስ ትማሊ ሶኑይ ይግባይ ስለዝበለ ንድሕሪ ፅባሕ ሓሙስ ቆፀሮ ከምዝተውሃቦም ብዓል ሙያን ጠበቓን ሕጊ ኣቶ ክሩቤል ገብረ እግዚኣብሄር ገሊፆም።ኣብ ልዕሊ ኣቶ ሃይሉ ካብ መንጎ ዝቐረቡ ብርክት ዝበሉ ክስታት ኣብ ናይ ትግራይ ምርጫ ተሳቲፍካ ኣብ ቶጎጎ ዝተፈፀመ ዳብዳብ ነፈርቲ ብምዝርጋሕ ኣብ መንጎ ህዝብን መንግስትን ምርሕሓቕ ፈጢርካ ኣብ ግጭት ትግራይ ተሳቲፍካ ከይትኸውን ንጥርጥረካ ዝብሉን ካልኦትን ከምዝርከቡዎ ኣቶ ክሩቤል ሓቢሩ። ካብቶም ጠበቓታት ሓደ ምዃኖም ዝገለፁ ኣቶ ክሩቤል መስራቲትን ሓላፊትን ትንሳኤ ናይ ዝተብሃለ ገባሪ ሰናት ትካል ገነት ብርሃኑ ( ኣብ ማሕበራዊ መራኸቢ ሄቨን ብዝብል እትፍለጥ)ኣዲስ ኣበባ ካብ ዝርከብ ቤት ፅሕፈት እቲ ትካል ካብ ዩኒቨርስቲ ደብረማርቆስ ዝመፁን ሓገዝ ክቕበሉ ኣብቲ ቤት ፅሕፈት ዝተረኸቡን ተምሃሮ ሓዊሱ ሓሙሽተ ሰባት 6 ነሓሰ ተኣሲሮም ትማሊ ሶኑይ ብዋሕስ ተፈቲሖም ኢሎም።ኣብ ልዕሊኦም ካብ ዝቐረቦም ክስታት ን’’ጁንታ ትሕግዙ ኢኹም’’ ዝብል ይርከቦም ብመሰረት ብዓል ሙያ ሕግን ጠበቓን ኣቶ ክሩቤል ገብረእግዚኣብሄር። 
Politics,ንባዕሉ ሰራዊት ናፅነት ኦሮሞ ኢሉ ዝፅውዕ መንግስቲ ድማ ሸኔ እናበለ ዝፅወዖን ህወሓትን ሓቢሮም ክሰርሑ ዕላዊ ምግባሮም ሓዱሽ ነገር ኣይኮነን ክብል ቤት ፅሕፈት ቀዳማይ ሚኒስተር ገሊፁ ። ቀዳሞት መስረቲ ግንባር ናፅነት ኦሮሞ ነቲ ናይ ጥፍኣት ሕብረት ከምዝኹንንዎ ኣየጠራጥርን ክብላ ሓላፊት ፕረስ ቤት ፅሕፈት ቀዳማይ ሚኒስተር ቢልለኔ ስዩም ተዛሪበን ። ህዝቢ ኦሮሞ ንህወሓት ክድግፍ ምልዕዓል ቁስሊ እቲ ህዝቢ ምርሳዕ ማለት'ዩ ዝበሉ ድማ ፕሬዝዳንት ክልል ኦሮምያ ሽመልስ ኣብዲሳ እዮም።  
Politics,ሎማዕንቲ ኣብ ቤት ፅሕፈት ቀዳማይ ምንስቴር ዝተውሃበ መግለፂ መንግስቲ ኢትዮጵያ ኣብ ልዕሊ ህወሓት ስጉምቲ ንምውሳድ ኣንፈት ምቕማጡ ካብ ዘፍልጥ ፈላማይ እዩ።ነቲ መግፂ ዝሃባ ሓላፊት ክፍሊ ፕረስ ቤት ፅሕፈት ቀዳማይ ምንስቴር ብለኔ ስዩም እቲ በይናዊ ቶኽሲ ጠጠው ናይ ምባል ስምምዕ ተላዒሉ እንተኾይኑ ተሓቲተን ‘’ናይቲ መግለፂ ትርጉም ኣሸባሪ ህወሓት ነታ ሃገር ናብ ዝገደደ ዘይምርግጋእ ቅድሚ ምእታው መንግስቲን ህዝቢ ኢትዮጵያን ብሓባር ኣገደስቲ ዝኾኑ መንገድታት ክጥቀም እዮም ማለት እዩ’’ኢለን። ሰራዊት ምክልኻል ፍሉይ ሓይልታት ክልልን ሚሊሽያታትን ነዚ ንኢትዮጵያ ንምፍርራስ ዝተልዓለ ናይ ክሕደት ሓይልን ናይ ወፃኢ ስውር ኢድ ንምድምሳስ ሓያልን ዘየዳግምን ቅልፅምኩም ክተዕርፉ ኣንፈት ተቐሚጥልኩም ኣሎ ይብል ኣብዚ ቅኒያት ዝወፀ መግለፂ መንግስቲ ኢትዮጵያ። ንባዕሉ ናይ ኦሮሞ ነፃነት ሰራዊት ኢሉ ዝፅውዕ መንግስትን ፓርላማ ኢትዮጵያን ግን ‘’ሸኔ’’ ኢሎም ዝፀውዕዎ ሓይሊ ምስ ህወሓት ወታደራዊ ስምምዕ ምግባሩ ዕላዊ ዝኾነ ትማሊ እዩ። ብዛዕባ እዚ ዝተሓተታ ብለኔ ስዩም ናይ ክልቲኦም ሓቢሮም ምስራሕ ሓዱሽ ኣይኮነን ኢለን። 
Politics, ኣብ ክልል ዓፋር ካብ ኲናት ሃዲሞም ኣብ ጋሊኮማ ኣዕቒቦም ኣብ ልዕሊ ዝነበሩ ስቪላት ብዝወረደ ብዝተብሃለ መጥቓዕቲ ካብ ዝተቐትሉ ልዕሊ 200 ሰባት ናይቶም ኣስታት 50 ዝኾኑ ኣስክሬን ክሳብ ሕዚ ከምዘይተረኸበ ናይ ዓፋር ክልላዊ መንግስቲ ቢሮ ጉዳይ ደቂ ኣንስትዮን ህፃናትን ኣፍሊጡ።በቲ መጥቓዕቲ ዝተኸሰሰ ንርእሱ ሓይልታት ምክልኻል ትግራይ ኢሉ ናይ ዝፅውዕ ሓይሊ ወሃቢ ቃል ዝኾኑ ኣቶ ጌታቸው ረዳ ተፈፂሙ ዝተብሃል ሓደጋ ንምምርማር ምስ ዝምልከቶም ኣካላት ክሰርሕ እዩ ኢሎም። 
Politics,"ኣብ ክልል ዓፋር ወረዳ ከያሎ፣ከሎን ገታን ከባቢታት ዝተመዛበሉ 30,000 ሰባት ኣብ ዘዕቖቡሉ ማእኸል ጋሊኮማ ሰበስልጣን ክልል ዓፋር ህወሓት ኢሎም ዝፀውዕዎ ንባዕሎም ሓይልታት ምክልኻል ትግራይ ኢሎም ዝፅውዑ ቅድሚ ሽዱሽተ ማዕልታት ለይቲ ፈፅቲሞምዎ ብዝተብሃለ መጥቓዕቲ ከቢድ ብረት ልዕሊ 200 ሰባት ከምዝተቐተሉ ናይ ዓፋር ክልላዊ መንግስቲ ሓላፊት ቢሮ ጉዳይ ደቂ ኣንስትዮን ህፃናትን ኣይሻ የሱፍ ገሊፀን። ‘’ህዝብና ብከቢድ ፀገም እዩ እናሓለፈ ዝርከብ’’ዝበላ ኣይሻ የሱፍ እቲ ‘’ጁንታ’’ ኣብ መዕቖቢ ጋሊኮማ ንዝነበረ ህዝቢ እዩ ኣጥቒዑ ኢለን።’’ናይ 203 ሬስኦም ተረኺጉ ናይ 48 ሰባት ግን ኣይተረኸበን’’ኢለን ብምውሳኽ። ህፃናት፣ደቂ ኣንስትዮን ዓበይትን ግዳያት ናይቲ መጥቓዕቲ ምዃኖም ገሊፀን ኣለዋ።ከቢድን ቀሊልን መጉዳእቲ ዝወረዶም ብርክት ዝበሉ ሕክምና ይከታተሉ ከምዘለው እውን ሓቢረን። "
Politics,ሓደ ኣሸባሪ ጉጅለ ንሕጋዊ መንግስቲ ቶኽሲ ጠጠው ናይ ምባል ቅድመ ኩነት ከቕርብ ኣይኽእልን ኢለን ሓላፊት ክፍሊ ፕረስ ቤት ፅሕፈት ቀዳማይ ሚኒስትር ቢልለኔ ስዩም። ብመንግስቲ ኢትዮጵያ ንዝቐረበ በይናዊ ቶኽሲ ጠጠው ናይ ምባል ውሳነ ዘይተቐበሉ መራሕቲ ህወሓት ዝተፈላለዩ ቅድመ ኩነታት ምቕማጦም ይፍለጥ ይብል ። መንግስቲ ኢትዮጵያ ኣብ ሰብኣውነት ዝተመስረተበይናዊ ቶኽሲ ጠጠው ኣቢለ ንዝበሎ ከምዘይቕበሉዎ ብወግዒ ዝገለፁ መራሕቲ ህወሓት ናይ በጀት ምስዳድ፣ናይ ስልክን ባንክን ካልኦት ኣገልግሎታትን ምጅማርን ናይ ኣምሓራ ፍሉይ ሓይሊ ካብ ምዕራብ ትግራይ ምውፃእን ዝኣመሰሉ ቅድመ ኩነታት ኣቐሚጦም እዮም ። ብዛዕባ ዝተቐመጡ ቅድመ ኩነታት ቅዋም መንግስቲ ዝተሓተታ ሓላፊት ክፍሊ ፕረስ ቤት ፅሕፈት ቀዳማይ ሚኒስትር ቢልለኔ ስዩም ‘’ኣብ መንጎ መዘናታት ዘሎ ጉዳይ ኣይኮነን’’ ኢለን። ብዶብ ሱዳን ብወገን ሑመራ ናብ ትግራይ ዝኸይድ መስመር ሰብኣዊ ረድኤት ንክኽፈት ድፊኢት ከምዘሎ ዝገለፁ ሰበስልጣን መንግስቲ ኢትዮጵያ ኣብ ትዊተርን ኣብ ቃለ መጠይቕን ነቲ ሓሳብ ክቃወሙዎ ፀኒሖም ኣለው። ብዛዕባ እዚ ዝተሓተታ ቢልለኔ ስዩም ናብ ክልል ትግራይ ረድኤት ዝበፅሐሉ መማረፂ መስመር ክኽፈት ካብ ዓለምለኸ መሻርኽቲ ዝቐረበ ዕላዊ ሕቶ የለን ኢለን።ንሬድኤት ዝሓሸ መስመር ናይ ምውሳን ስልጣን ግን ናይ መንግስቲ ኢትዮጵያ እዩ ኢለን።  
Politics,ፌስቲቫል ማሕበር ተጋሩ ሰሜን ኣሜሪካ (ማተሰኣ)፣ ዝሓለፈ ሰሙን ንሽዱሽተ መዓልታት ዝቀጸለ ዓመታዊ ፌስቲቫል ኣብ ኣመሪካ፣ ዴንቬር ኮሎራዶ ከምዘካየደ ዝዝከር እዩ። መበል 47 ዓመት ምስረታ ማሕበር ተጋሩ ሰሜን ኣሜሪካ’ውን ዝተጸምበለሉ እቲ ፌስቲቫል ዝተፈላለዩ መደባት ተሰላሲልሉ፣ ሓባራዊ ምርድዳእ’ውን ከምዝተበጽሐሉ ተሳተፍቲ’ቲ ፌስቲቫል ይዛረቡ። 
Politics,ተዓዋቲ ሽልማትPulitzer Prize ናይ ዝኾነ መፅሓፍ ምፅናት ዓሌት ደራሲት ዝኾና ብዓልቲ ስልጣን ዩናይትድ ስቴትስ መንግስቲ ኣሜሪካ ናብ ክልል ትግራይ ሰብኣዊ ረድኤት ከይኣቲ ዝተገብረ ክልከላ ኢሉ ዝፀውዖ ንምኽፋት ኣብ ልዕሊ መንግስቲ ኢትዮጵያ ተፅዕኖ ንምዕራፍ ኣብ ኢትዮጵያ ይርከባ።ኣማሓዳሪት ልምዓት ተራድኦ ኣሜሪካ(USAID) ዝኾና ሳማንታ ፓወር‘’ኣብ ትግራይ ዝኾነ ይኹን ጥምየት የለን’’ ክብሉ ኣስሚሮም ምስ ዝዛረቡ ቀዳማይ ምንስቴር ኣብይ ኣሕመድ ክራኸባ ተስፋ ኣለወን። ወኪል ቪኦኤ ቺነዱ ኦፎር ዋሽንግተን ዲሲ ኣብ ዝመደብሩ ናይ ዩናይትድ ስቴትስ ናይ ሰላም ኢንስቲትዩት ላዕለዋይ ኣማኻሪ ኣሊ ቨርጂ ኣብ ድሮ ዑደት ሳማንታ ፓወር ትማሊ ሶኑ ኣዘራሪቡዎም ኣሎ። ሰበስልጣን ኢትዮጵያ ረድኤት ናብ ትግራይ ከይኣቲ ዝኸልከሉ ንመብዛሕቲኡ ክልል ትግራይ ደጊሞም ዝተቖፃፀሩ ሓይልታት ትግራይ እዮም ክብሉ ይኸሱ።ሰበስልጣን USAID ግን ምእቲ ብምእቲ ከምኡ ኣይኮነን ይብሉ።እቲ ኲናት ኣብቲ ክልል ንዘሎ ሰብኣዊ ቅልውላው ዘጋድድ ካልኣይ ግንባር ከፊቱ ኣሎ ክብሉ ተንተንቲስግኣቶም ይገልፁ ኣለው። ላዕለዋይ ኣማኻሪ ኢኒስቲቱዩት ሰላም ዩናይትድ ስቴትስ ኣሊ ቨርጂ እቲ ኲናት ክልተ ግንባራት ፈጢሩ ኣሎ ይብሉ። 
Politics,ፌስቲቫል ማሕበር ተጋሩ ሰሜን ኣሜሪካ (ማተሰኣ)፣ ንዝሓለፉ ሽዱስተ መዓልታት ኣብ ኣመሪካ፣ ዴንቬር ኮሎራዶ ተካይዱ ኣሎ። መበል 47 ዓመት ምስረታ ማሕበር ተጋሩ ሰሜን ኣመሪካ’ውን ዝተጸምበለሉ እቲ ፌስቲቫል ዝተፈላለዩ መደባት ተሰላሲልሉ፣ ሓባራዊ ምርድዳእ’ውን ከምዝተበጽሐሉ ተሳተፍቲ’ቲ ፌስቲቫል ይዛረቡ። ንሎሚ ክልተ ኣጋይሽ ዓዲምና ኣለና። ም/ ኣቦ መንበር ማተሰኣ ኤልያስ ጎደፋይ፣ ካብ ተሳተፍቲ ድማ ንኣቶ መርስኤ ኪዳነ አዘራሪብና አለና ኣብዚ ምስማዕ ይክኣል:: 
Politics,ኣብዚ ዘለናዮ ከቢድ ቅልውላውን ውግእን፣ሞትን ምምዝባልን ብስፍሓት ኣብ ዘለሉ ብፍላይ ብመራሕቲ ሃይማኖት ሰላምን ዕርቅን፣ ምስምማዕን ምልዛብን ክፍጠር እንታይ ክግበር ኣለዎ? ስለምንታይ እዩ ብመራሕቲ ሃይማኖት ይኹኑ ብዓበይቲ ዓዲ ዝኾነ ፃዕርታት ዘይሪኣይ ዘሎ?ከም ህዝብታትን ማሕበረሰባትን እንታይ እዩ ጎዲሉን ጠፊኡን ዘሎ?ዝብሉ ኣብ ዕርቅን ምክእኣልን ተዛመድቲ ነጥብታትን ዘተኮረ መደብ: ቀሺ ማርቆስ ደባስን መምህር ዳንኤል ነቢየ ልዑልን ካብዚ ካብ ኣሜሪካ ጋዜጠኛን ኣብ ኦርቶዶክሳዊ ቤተ ክርስቲያናት ኤርትራን ኢትዮጵያን መፅናዕቲ ዘካየደ ሃብቶም ዮሃንስ ካብ ሆላንድን ተዛተይቲ'ዮም።  
Politics,"ሕቡራት መንግስታት ሰበስልጣን ወኪል ስደተኛታትክልል ትግራይ ኣብ ዝርከቡ ክልተ መዕቖቢ ስደተኛታት ተቐርቂሮም ዝርከቡ ኣስታት 24,000 ኤርትራዊያን ስደተኛታትኣብ መንጎ ተዋጋእቲ ጉጅለታት ተበኣኢሱዎ ብዝቐፀለ ውግእ ኣብ ከቢድ ሓደጋ ከምዝርከቡ ገሊፆም። ኣብ ትግራይ ከባቢ ማይፀብሪ ሓይሉ ብዝቐፀለ ውግእ ድሕነት ኣብ መዕቖቢ ስደተኛታት ማይ ዓይንን ዓዲ ሓሩሽን ዝርከቡ ኣሽሓት ኤርትራዊያን ስደተኛታትሻቐሎት እናዓበየ እዩ። ትካላት ረድኤት ካብ 14 ሓምለ 2021 ኣ/ፈ ጀሚሩ ክበፅሑዎ ኣይክኣሉን ይብል ፀብፃብ ወኪል ስደተኛታት ሕቡራት መንግስታት።ካብ ሽዑ ጀሚሩ ኩነታት ናይቶም ስደተኛታት ዘሻቕል እዩ ይብል። ወሃቢ ቃል UNHCR ባባር ባሎች ኣባላት ዕጡቓት ጉጅለታት ናብቶም መዕቖቢ ማእኸላት ሰሪጎም ኣትዮም ይብሉ።ኤርትራዊያን ኣብ ቀፃሊ ስግኣት ይነብሩ፣ምፍርራሕ የጋጥሞም ፣ካብ ሰብኣዊ ረድኤት ድማ ተበቲኾም ኣለው ኢሎም።"
Politics,ዋና ዳይሬክተር ምውህሃድ ተሳትፎ ህዝቢ ግድብ ህዳሴ ዶ/ር ኣረጋዊ በርሀ ሓጽቢ ሕዳሰ፥ ንኢትዮጵያውያን ናብ ሓደ የምጽኦም ኣሎ ኢሉ ። ዶ/ር ኣረጋዊ በርሀ ምስ ድምጺ ኣመሪካ ኣብ ዝገበሮ ቃለ-መጠይቕ፥ 2ይ ደረጃ ምምላእ'ቲ ሓጽቢ፥ ነቶም ኤለክትሪክ ዘይብሎም 65 ሚልዮን ኢትዮጵያውያንን ነቶም ካብ ድኽነት ክወጹ ዝምነዩ ኩሎም- እንተላይ ጎረባብቲ ሃገራት -ዓቢይ ተስፋ ምዃኑ ተዛሪቡ። ንህንጸት ግድብ ህዳሴ፥ ዛጊት ካብ ህዝቢ ልዕሊ 16 ቢልየን ብር ከም ዝተዋጽአ'ውን ሓቢሩ'ሎ።
Politics,ኣብ ክልል ትግራይ ኣብ ዘለው ዩኒቨርስትታት ዝርከቡ ደቆም ካብቲ ክልል ንምውፃእ ‘’ዝኣተዎ ቃል ኣየኽበረን’’ክብሉ ኣብ ኣዲስ ኣበባ ኣብ ዝርከቡ ወለዲ ናይቶም ተምሃሮ ንሕቡራት መንግስታት ወቒሶም።ብርክት ዝበሉ ወለድን ስድራን ብ ፊት ንፊት ቤት ፅሕፈት ናይ ሕቡራት መንግስታት ናይ ኣፍሪካ ሕብረት ኮሚሽን ተኣኪቦም ደቅና ብቕልጡፍ ምለሱልና ክብሉ ሓቲቶም። ኣብ ኣዲስ ኣበባ ዝርከቡ ብርክት ዝበሉ ወለድን ኣባላት ስድራን ናይቶም ተምሃሮ ደቅና ምለሱልና ክብሉ ሓቲቶም።ሕቡራት መንግስታት ኣብ ክልል ትግራይ ኣብ ዝርከቡ ዩኒቨርስትታት ዘለው ተምሃሮ ንምምላስ ቃል ኣትዩ ነይሩ ይብሉ እቶም ወለዲ። ወይዘሮ ፍረህይወት ገብረህወትን ኣቶ ቢኒያን ኣስራትን ናይ ሕቡራት መንግስታት ካብ መንግስቲ ኢትዮጵያ ዝሓተቶ ናይ ነዳዲን ካልኦትን ቀረባትን ዝተመለሰሉ ምዃኑ ኣረጋጊፅና ኣለና ይኹን እምበር እቲ ውድብ ሓላፍነቱ ኣይተዋፅአን ይብሉ። ንሰለስተ ግዜ ናብ ቤት ፅሕፈት ሕቡራት መንግስታት መፂአን ፍታሕ ከምዝሓተታ ዝገለፃ ኣብ መቐለ ሆስፒታል ዓይደር ክልተ ደቂ ኣንስትዮ ውላደን ከምዘለወን ዝገለፃ ወይዘሮ ገነት ሮባ ህፁፅ መፍትሒ ክወሃበን ሓቲተን። 
Politics,ዩኒቨርስቲ መቐለ ኣብ መቐለ ብዘሎ ሓፈሻዊ ኩነታት ድሕሪ 20 ሓምለ ቀለብ ስለዘይብለይ ኣነ ሓላፍነት ኣይወስድን ኢሉ ኣሎ’'ዝበላ እዘን ወላዲት ‘’ደቅና እንታይ ዕድል ኣለዎም?’’ ኢለን ይሕታ።’’ኣምላክ ይመስገን ትሕቲ እግዚኣብሄር ህዝቢ ትግራይ እዩ።ሕዚ እውን ህዝቢ ትግራይ ምስ ተበተነ እውን ሓቒፉ ከምዝሕዘልና ንፈልጥ ኢና’’ ኢለን። ናይቶም ወለዲ ተወካሊ ኣቶ ዳንኤል ኣስራት ሕቡራት መንግስታት ንቶም ተምሃሮ ከም መትሓዣ ብምጥቃም ካብ ስምምዕነት ወፃኢ ቅድመ ኩነታት ከምዝቐመጠ ብምግላፅ ሕዚ ኣብቲ ውድብ ተስፋ ከምዝቖረፁ ገሊፆም። ካብ ሕቡራት መንግስታት መልሲ ከምኡ እውን ሪኢቶ ምንስቴር ሳይንስን ላዕለዋይ ትምህርትን ንምርካብ ዝተገብረ ፈተነ ኣይተዓወተን። ሕቡራት መንግስታት ሓዊሱ ዝተፈላለዩ ኣካላት ሰብኣዊ ረድኤት ንምብፃሕ ኣብ ክልል ትግራይ ዝተቛረፀ ሓይሊ መብራህትን ስልክን ዝኣመሰሉ ኣገልግሎታት ክኽፈት ብተደጋጋሚ ይሓቱ። ወለዲ ናይቶም ተምሃሮ ንደቆም ሓገዝን ሓለዋን ይገብረሎም ኣሎ ንዝበሉዎ ህዝቢ ትግራይ ኣመስጊኖም፣ እዚ ክቕፅል እውን ምሕፅንታ ኣቕሪቦም። 
Politics,ኣብ ኢትዮጵያ፣ ንተጋሩን፣ ተሓለቅቲ መሰላትን ጋዜጠኛታት ብሃውሪ ምእሳር ደው ይበል’ ዝብል መግለጺ ኣውጺኡ ተሓላቂ መሰላት ኣምነስቲ ኢንተርናሽናል። ‘መንግስቲ ኢትዮጵያ ‘ሃለዋት እቶም ዝተኣሰሩ ንከፍልጥ’ ኣምነስቲ ጸዊዑ ኣሎ። ሓይልታት ትግራይ ንመቀለ ድሕሪ ምቁጽጻሮም፣ፖሊስ፣ ን ብርክት ዝበሉ ተጋሩ ኣብ ኣዲሳበባ ብሃውሪ ኣሲርዎም ኣሎ። ብመሰረት ኣምነስቲ ኢንተርናሽናል፣ ግብሪ ፖሊስ ‘ዘርኣዊ መበገሲ ዘለዎ፣ ተኣሲሮም ዝተፈትሑ፣ መሰኻኽርን ሰብ ሞያ ሕጊን፣ ፖሊስ ናብ መዳጎኒ ስፍራ ቅድሚ ነቶም ተጋሩ ምእታው ከመይ ገይሩ ንመለለዪ መንነት ከምዝፍትሽ’ ተዛሪቦም እዮም። ‘ኣብያተ ማእሰርቲ ኣዲሳበባ ብተዛረብቲ ትግርኛ ቅጽጽ ኢሉ ከምዘሎ፣ ፖሊስ ንተጋሩ ብጅምላ ይኣስሮም ኣሎ’ ይብል ዳይረክተር ኣምነስቲ ኢንተርናሽናል ጨንፈር ምብራቅን ደቡባዊን ኣፍሪቃ ዲፕሮሲ ሙቸና። ‘መንግስቲ ኢትዮጵያ ነዚ ጅምላዊ ስጉምቲ ምእሳር ደው ንከብሎ ዝጸወዐ አምነስቲ፣ እቶም ተኣሲሮም ዘለው ተጋሩ፣ ወይ ብዓለም ለኸ ደረጃ ዝተነጸሩ ገበናት ክኽሰሱን ናብ ቤት ፍርዲ ክቀርቡን ተዘየለ ብዘይቅድመ ኩነት ክፍትሑን’ ጸዊዑ ኣሎ። 
Politics,መንግስቲ ኢትዮጵያ፣ ኣብ ትግራይ ሕጽረት መግቢ ንከየጋጥም ስራሕቲ ቅድመ ጥንቃቀ ከምዝፈጸመን ሎሚ’ውን እንተኾነ ምቹእ ኩነታት ንምፍጣር ጻዕሪ ይገብር ከምዘሎ ኣፍሊጡ። ሚኒስትር ሰላም ወ/ሮ ሙፈርያት ከሚል ‘ሎሚ’ውን ናብ ትግራይ ብነፈርቲን ብጽርግያን ሓገዝ ንክልእኹ ዝደልዩ ኣካላት፣ እቶም መስመራት ክፉት ከምዝኾኑ ግን ከይተፈተሹ ከምዘይሓልፉ ገሊጸን’ ይብል ወኪልና ኣዲስ ቸኮል። ፕረዚደንት ክልል ትግራይ ዶ/ር ደብረጽየን ገ/ሚካኤል ትማሊ ኣብ ዝሃብዎ መግለጺ ‘ብሓደ ገጽ ረድኤት ንክባጻሕ ተኹሲ ደው ኣቢልና፣ ሰራዊትና ካብ ትግራይ ኣውጺእና እናበሉ፣ ካብን ናብን ትግራይ ይግበር ንዝነበረ ናይ ኣየርን ምድርን ትራንስፖርት ብምዕጻው ሓገዝ ይኹን ካልኦት ኣገልግሎታት ኣቋሪጾም’ ኢሎም። ካብ ኣዲሳበባን ኣስመራን ብቀጥታ ዝተዋሃቡ ግብረ መልሲታት ዛጊድ ኣይተሰምዑን። እንተኾነ፣ ሰበ ስልጣን ኤርትራ ቅድሚ ሎሚ ብመሰረት ዝሃብዎ ሪኢቶ ‘መንግስቲ ኤርትራ ይኹን ሰራዊት፣ ረድኤት ናብ ህዝቢ ንከይበጽሕ ዓንቂፎም ወይ ጉድኣት ኣውሪዱ ኣይፈልጥን’ ከምዝበሉ ዝዝከር እዩ። 
Politics,ኣማኻሪ ፕሬዝዳንት ክልል ትግራይ ኣቶ ጌታቸው ረዳ ሎሚ ብቲዊተር ኣብ ዝዘርግሕዎ ተኸታታሊ መልእኽቲ ‘’ናይ ኣብይ ኣህመድ’’ ኢሎም ዝፀውዕዎ ሰራዊት ምክልኻል ብወሳኒ መልክዑ ብሰራዊት ትግራይ ካብ ‘’ዝስበር’’ ንድሓር ብኣሽሓት ዝቑፀሩ ገባራት ኣምሓራ ብረት ኣዕጢቖም ናብ ናይ ሞት ቀጠናኣብ ምልኣኽ ይርከብ፤ብታንክን መድፍዕን ጠጠው ዘየበሎ ሓይሊ ብመስዋእትነት ሓረስታይ ጠጠው ክብል ዘይሕሰብ እዩ ኢሎም። ንኣዴታት ትግራይ ንምቕታል ዝመፀ ዝበሉዎ ሓይሊ ብዘይምርሕረት ከም እንቐፅዕ ንፃት እውን ጥርጣረ ክህሉው የብሉን ኢሎም ኣቶ ጌታቸው ረዳ።ብፈኸራ ጠጠው ዝብል ወፍሪ ኣይጀመርናን ዝበሉ ኣቶ ጌታቸው ‘’ ብናይ ኣብይ እኩይ ተግባር’’ ኢሎም ዝፀውዕዎ ዕላማዝሕሎ ናይ ኣምሓራ ክብሪ የለን፤ናይ ሰብ ንብረት ብምዝራፍ ዝሕሎ ናይ ኣምሓራ ክብሪ የለን፤ንሓረስታይ ብምህላቕ ዝሕሎ ናይ ኣምሓራ ክብሪ የለን ኢሎም ኣቶ ጌታቸው።ፅልእና ምስ ህዝቢ ከይኮነስ ምስ’’ሸፋቱ’’ እዩ፤ንኣብይን ሸፋቱን ዘድሕን ምድራዊ ሓይሊ የለን ኢሎም ኣማኻሪ ፕሬዝዳንት ክልል ትግራይ ኣቶ ጌታቸው ረዳ። ፈደራል መንግስቲ ኢትዮጵያ ሓረስታ ትግራይ ክሓርስን ንህዝቢ ትግራይ ናይ ፅሞና እዋን ወይ መሕሰቢ ግዜ ንምሃብን ሰራዊት ምክልኻሉ ካብ ክልል ትግራይ ኣውፂአ ምባሉ ይዝከር።
Politics,ናይ ኣምሓራን ትግራይን ህዝብታት ዝተዋለዱን ዝተኣሳሰሩን ብምዃኖም ብናይ እዋኑ ወረ ከይተደናገሩ ኣብ ዘላቒ ምትእስሳሮም ጠመተ ክህቡ ኣለዎም ኢሉ ምንቅስቓስ ዴሞክራሲያዊ ሓይሊ ኣምሓራ ዝተብሃለ ውድብ። እቲ ፓርቲ ኣብ ዝሃቦ መግለፂ ሎሚ ኢትዮጵያ ካብ ውሽጥን ወፃእን ዝገጠማ ፈተና ንምምካት ህዝብታት ብሓድነት ጠጠው ክብሉ ይግባእ ኢሉ ኣሎ።ብመስመር ’’ፀረ ኣምሓራን ፀረ ኢትዮጵያን’’ ሃገር ንምፍራስ ንዝመፁ ዝበሎም ሓይልታት ንምቅላስ ድልዊ እዩ ኢሎም ናይቲ ውድብ ናይ ምርጫ ኣተሓባባሪ ኣቶ ምርጫw ስንሻው።ብፍላይ ድማ ሎም ቅነ ህወሓት ኣብ ልዕሊ ህዝቢ ኣምሓራ ዝኣወጆ ዝበሎ ኵናት ንምምካት ኣብ ጎኒ መንግስቲ ጠጠው ንምምባል ከምዝተዳለወ ሓቢሩ ይብል ፀብፃብ ኣስቴር ምስጋናው ካብ ባህርዳር። ‘’ወልቃይት ፣ ፀገዴን ራያን ደጊምካ ብሓይሊ ንምውሳድ ዝግበር ምንቅስቃስ ብወገን ህዝቢ ክልል ኣምሓራ ተቀባልነት የብሉን’’ክብሉ ኣመሓዳሪ ክልል ኣምሓራ ኣገኘሁ ተሻገር ትማሊ ምዝራቦም ይዝከር። ንመቐለን ንብርክት ዝበሉ ከባቢታት ትግራን መሊሶም ዝተቖፃፃሩ ሓይልታት ትግራይ ብክልል ኣምሓራ ብሓይሊ ዝተወሰዱ ምዕራብን ደቡብን ትግራይ ናብ ክልል ትግራይ ክሳብ ዝምለሱ ኵናት ጠጠው ኣይነብልን ምባሎም ይዝከር።
Politics,ኣብ ወሰን ከተማ ሓውዜን ግዳያት ኵናት ትግራይ ዓሚቕ ኣብዘይኮነ ጃምላዊ መቓብር ብእምንን ሓመድን ተደፊኖም ይርኣዩ።ገሊኦም መቓብራት ዓሰርተታት ሰባት ገሊኦም ድማ ሒደት ዝተቐብሩሎም እዮም።ንልዕሊ ሸውዓተ ወርሒ ኣብ ዝተኻየደ ኵናት ኣብ ዙሪያ እታ ከተማ ኣስታት ክልተ ምእቲ ሰባት ተቐቢሮም ክኾኑ ከምዝኽእሉ ይእመን ትብል ጋዜጠኛ ቪኦኤ ሄዘር ሞርደክ።ኣብ ከተማ ኣክሱም ዝተዓዘበቶ እውን ኣካፊላትና ኣላ። ሪፖርተር ቪኦኤ ሄዘር ሞርደክ ብቕድሚ ትማሊ ኣብ ከተማ ኣኽሱም ናብ ዝርከቡ ናይ ዕዳጋ ማእኸላትን ንክልተ ሆስፒታላትን ተዓዚባላ።ኣብ ኣክሱም ዝረኸበቶም ሰባት ኣብቶም ዝሓለፉ ሒደት ማዕልታት ሰባት ናይ ንግዲ ትካሎም ይኸፍቱን ብነፃነት ይንቀሳቐሱን ከምዝጀመሩን ሄዘር ትጋልፅ።ኣብ ጉዕዞ ብዙሓት ወታደራት ምርኣያ ኵናት ግን ከምዘይርኣየት ሓቢራ። ኣብ ትግራይ እቲ ኵናት ድሕሪ ምጅማሩ ብዝተፈፀመ ስርቂ ሆስፒታላት ንነፍሰ ፁራት ከተኣናግዱ ብዘይምኽኣሎም ሞት ኣዴታት ብዕፅፊ ምውሳኹ ኣብ ኣክሱም ናይ ሆስፒታል ዳይረክተር ገሊፁለይ ኣሎ ትብል።ሰባት ኣብ ዝነብርሉ ከባቢ ዝኾነ ይኹን ዓይነት ኣገልግሎት ጥዕና ኣይረኽቡን ከምዝበላን ፀገመ ቀረብ ምግቢ እውን ከምዘሎ እቲ ዝርካቡ እውን ዋጋ ብዕፅፊ ምውሳኹ እቲ ሜዲካር ዳይረክተር ከምዝገለፀላ ትሕብር። እቲ ሆስፒታል ክልተ ግዜ መድሓኒቱ ክሳብ ዝፅንቀቕ ከምዝተወረረን እቲ ናይ መወዳእታ ስርቂ ዝተፈፀመ ቅድሚ ሒደት ኣዋርሕ ዝተፈፀመ ብምዃኑ ክሳብ ሕዚ መድሓኒት ከምዘይተማልአን ገሊፆምለይ ኢላ መሳርሕትና ኤደን ገረመው ዘዘራረበታ ሪፖርተር ሄዘር ሞረዶክ። 
Politics,ኣብ ትግራይ ናይ ምድፋር ፆታዊ መጥቓዕቲ ዝተፈፀመን ደቂ ኣንስትዮን ኣዋልድን ልዕሊ ሓደ ሽሕን ኣርባዕተ ምእትን ምብፅሐን ሰበስልጣን ግዚያዊ ምምሕዳር ክልል ትግራይ ኣፍሊጦም። ሰበስልጣን ቢሮ ፍትሕን ቢሮ ጉዳይ ደቂ ኣንስትዮን እቲ ክልል ኣብ ትግራይ ‘’ብወታደራት ኤርትራን ወታደራት ኢትዮጵያን ይፍፀም ኣሎ’’ ዝበሉዎ መጥቓዕቲ ብቑፅሪ ይኹን ብበዝሒ ብዝገደደ ከምዝቐፀለ ተዛሪቦም። ካብዝተፈፀመን ናይ ምድፋር መጥቓዕቲ ብተወሳኺ ኣብ ኣካላተን ኣሲድ ምዝዕዛዕ ሓዊሱ ዝለዓለ ጉድኣት ዝወረደን527 ደቂ ኣንስትዮን ኣዋልድን ምህላወን ካብ ዓይደር ሆስፒታል ዝተረኸበ መረዳእታ ይሕብር። ምስ ፆታዊ ዓመፅ ብዝተኣሳሰረ ኣብ ትሕቲ ቁፅፅር ዝወዓሉ እንተወሓደ ሓሙሽተ ተጠርጠርቲ ምህላዎም ቢሮ ፍትሒ እቲ ክልል ክገልፅ ከሎ ብምድፋር ንዝተጠርጠሩ 25 ወታደራት ክሲ ምምስራቱን ሰለስተ ወታደራት ድማ ከምዝተፈረዶምን ድማ ጠቕላሊ ዓቃቢ ሕጊ ኣፍሊጡ ኣሎ።
Politics,ኣብ ትግራይ እትርከብ ናይ ቪኦኤ ጋዜጠኛ ሄዘር ሙርዶክ ኣብ ቀዳመ ሰንበት ናብ ከተማታት ዕዳጋ ሓሙስ፣ ዓዲግራትን ሓውዘንን ተጓዒዛ ዝርኣየቶም ዝተዓዘቦትን። ፖርት ቪኦኤ ሄዘር መጀርሚያ ዝርኣየታ ኣብ መንጎ ክልተ ዓብየቲ ከተማታት መቐለን ዓዲግራትን እትርከብ ንእሽተይ ከተማ ዕዳጋ ሓሙስ በቲ ኵናት ዝወረዳ ዕንወት ከቢድ ምዃኑ ትዛረብ። ኣብ ወሰን መንገዲ እታ ከተማ ዝተቓፀለት ታንኪ ኣብ ፊት ንፊት ድማ ናይ መስቲያት ማዕፅኡ ዝተሰባበረን ምልክቱ ድማ ብጠያይቲ ዝተወቕዐን ክልኒክ ከምዝርኣየት ትገልፅ።ሓላፊት ናይቲ ክልኒክ ዝኾነት ነርስ ኩሉ መድሓኒ ተዘሪፉን ተሰሪቑን ኢላትኒ ትብል።ሄዘር ኣብ ከተማ ዓዲግራት ዝወረደ ዕንወት ዝነኣሰ እንተኾነ እውን ኩነታት እቲ ከተማ ግን ኣዚዩ ውጥረት ዝተመልኦ እዩ ትብል።ኣብቲ ንሳ ኣብ ከተማ ዓዲግራት ዝኣተወትሉ ዕለት ብዛዕባ ዘጋጠመ ከምዚ ትብል። ናብታ ከተማ ኣብ ዝኣተወትሉ ዕለት ሓደ ናይ ኤርትራ ወታደር ብናይቲ ከባቢ ስቪላት መጥቓዕቲ ተፈፂሙዎ ምስ ሞተ ካልኦት ወታደራት ሬሳ ንምውሳድ ካብቲ ካብ ከተማ ወፃኢ ኖቂጦምሉ ዝርከቡ ካምፕ ናብታ ከተማ ምስኣተው ኣብ መንጎ እቶም ወታደራትን ቀቲሎም ዝተብሃሉ ስቪላትን ግጭት ነይሩ’’ ትብል። እቲ ወታደር ብእምኒ ተወቒዑ ከምዝሞተ እውን ካብ ሰባት ከምዝሰምዕት ትገልፅ።ኣብዚ ግጭት ዘጋጠመ ካሊእ ሞት እንተሃሊዩ ተሓቲታ ኣብዚ ዕለት እዚ ምፍርራሕን ውጥጥን ከምዝነበረ ብምግላፅ ከምዚ ትብል። 
Politics,ዓለምለኸ ማሕበረሰብ ንኩነታት ክልል ትግራይ ብዙሓት ግልፂ ዝኾኑ ሓቅታት ምርኣይ ተሳኢኑዎ ክብል ቤት ፅሕፈት ቀዳማይ ምንስቴር ኢትዮጵያ ገሊፁ።ብገለ ወገናት ይስትውዓሉ ዘለው ምዝላል ሓቅታት ጠቓሚ ውፅኢት ኣይህልዎን ኢለን ሓላፊት ክፍሊ ፕረስ ቤት ፅሕፈት ቀዳማይ ምንስቴር ቢል ለኔ ስዩም። ምውፃእ ወታደራት ኤርትራ ብዝተበፅሐ ስምምዕ መሰረት ይፍፀም ኣሎ ኢለን።ምውፃእ ወታደራት ኤርትራ ግን ብሳልሳይ ወገን ኣይተረጋገፀን። ትማሊ ሓሙስ መግለፂ ዝሃባ ሓላፊት ክፍሊ ፕረስ ቤት ፅሕፈት ቀዳማይ ምንስቴር ቢል ለኔ ስዩም ማሕበረሰብ ዓለምለ ዝረስዖም ዝበልኦም ነጥብታት ጠቒሰን።እቶም ሓቅታት ኮነ ተባሂሎም ዝዝለሉ ካሊእ ኣጀንዳ ብዘለዎም ወገናት እዩ ኢለን።ኢትዮጵያ ኣዕናዊ ውፅኢት ዝህልዎ ዝተዋደደ ወፍሪ ኣብ ልዕሊኣ ይካየዳ ኣሎ ኢለን።ከምዚ ዝበለ ኣካይዳ ኣወንታዊ ውፅኢት ኣይህልዎን ኢለን።
Politics,ኣብ ዝተፈላለየ ከባቢታት ኢትዮጵያ ይንህር ዘሎ ዘርኣዊ ህውከትን ይብርትዕ ዘሎ ከባብያውን ዘርኣዊን ምክፍፋልን ዓሚቅ ሻቅሎት ፈጢሩለይ ኣሎ። እቲ ኣብ ትግራይ ዚፍጸም ዘሎ ሰፊሕ ግፍዒ ኣንጻር ሰብኣዊ መሰላትን ተጋፊሑ ዘሎ ጾታዊ መጥቃዕቲን ተቐባልነት ዘይብሉን ደው ክብል ዘለዎን እዩ። ዝተፈላለየ ድሕረ-ባይታን መንነታዊ ውርሻን ዘለዎም ስድራቤታት፣ ኣብ ሃገሮም ሰላምን ድሕንነትን ረኺቦም ክነብሩ ይግባእ። ፖለቲካዊ ቁስሊ ብሓይሊ ኣጽዋር ክሓዊ ኣይክእልን እዩ። ኣብ ክልል ትግራይ ዘለው ተጻባእቲ ሓይልታት ንውግእ ደው ከምዘበሉ ክእውጁን ክትግብርዎን ኣለዎም። ሓይልታት ኤርትራን ኣምሓራን ክወጹ ኣለዎም። ኢትዮጵያ ብሰንኪ እዚ ዝተናወሐ ውግእ፣ ካብ 80ታት ንነዘ ዘይረኣየቶ ፈላማይ ሓደጋ ጥሜት ከጋጥማ ከምዝኽእል ቢሮ ሰብኣዊ ጕዳያት ሕቡራት ሃገራት ኣብ ምጅማር’ዚ ሰሙን’ዚ ኣጠንቂቁ እዩ። ኩሎም ሓይልታት ብሕልፊ ካኣ ሓይልታት ኢትዮጵያን ኤርትራን፣ ጥሜት ምእንታን ከይጋፋሕ፣ ሰብኣዊ ሓገዛት ናብቲ ክልል ብህጹጽን ብዘይ ዓንቀፍቀፍን ንክኣትዉ ከፍቅዱ አለዎም።
Politics,መራሕትን ትካላትን ኢትዮጵያ፣ ዕርቂ፣ ሰብኣዊ መሰላትን ብዙሕነትን ክዓስል ንክሰርሑ ዩናይትድ ስቴትስ ተተባብዕ። ከምኡ ምግባር፣ ንሕብረትን ግዝኣታዊ ሓድነትን ናይ’ታ ሃገር ዝዕቅብ፣ ህዝቢ ኢትዮጵያ ሓለዋ ምርካቡ ዘረጋግጽን ዘድልዮ ህጹጽ ሓገዝ ንክረብን ሓጋዚ እዩ። መንግስቲ ኢትዮጵያን ኣብ ፖለቲካ እጀታ ዘለዎምን ብሙልኦም ንኩሉ ሓቆፍ ልዝብ ተወፋይነት ከርእዩ ኣለዎም። ሓቢርካ ብምስራሕ፣ ህዝቢ ኢትዮጵያ፣ ሓባራዊ ፖለቲካዊ መጻኢ ናይታ ሃገር ክሃንጹን መሰረት ነባሪን ምዕሩይን ቍጠባዊ ዕቤትን ብልጽግናን ከንብሩን ይኽእሉ እዮም። ዩናይትድ ስቴትስ፣ ኢትዮጵያ ነዞም ብድሆታት እዚኣቶም ንኽትዋጽኣሉ ኽትሕግዛ ቘሪጻ ኣላ። ኣብ ሞንጎ ክልቲኤን ሃገራት ንነዊሕ ዝጸንሐ ርክብ ብምህናጽ፣ ከምኡውን ምስ ሕብረት ኣፍሪቃ፣ ሕቡራት ሃገራትን ዓለም ለኸ መዳርግትን ሓቢራ ክትነጥፍ እያ። ፍሉይ ልኡኽ ዩናይትድ ስቴትስ ንቀርኒ ኣፍሪቃ ጀፍ ፈልትማን ኣብ’ቲ ዞባ ንዘሎን ዝተኣሳሰረን ግጭታት፣ ንጠለባት ኩሎም ወገናት ዘማልእ ፍታሕ ናይ’ቲ ዘሳሓሕብ ዓብዪ ግድብ ህዳሴ ሓዊሱ፣ ሰላማዊ ፍታሕ ምእንታን ክረክብ ሓድሽ ዲፕሎማስያዊ ጻዕሪ ይመርሕ ኣሎ። ፍሉይ ልኡኽ ፈልትማን ዝቅጽል ሰሙን ናብ’ቲ ዞባ ከቅንዕን ተመሊሱ ብዛዕባ እቲ ዝበጽሖ ምዕባለ ክሕብረኒን እዩ። ዲፕሎማሲ ኣሜሪካ፣ ንክብሪታትና ዘንጸባርቕ እዩ። እዚ ንናጽነት ምክልኻል፣ ምርግጋጽ ኣድማሳዊ መሰላት፣ ልዕልና ሕጊ ምኽባርን ንኩሉ ሰብ ብኽብሪ ምሓዝን።
Politics,ዩናይትድ ስቴትስ ንሰበ ስልጣን ኢትዮጵያን ኤርትራን ዝነበሩን ዘልውን ሰባትን ስድራኦምን፣ ናብ ዩናይትድ ስቴትስ ዘእቱ ቪዛ ንከይረኽቡ ከምዝወሰነት ምግላጽና ዝዝከር እዩ። ሚኒስትር ወጻኢ ዩናይትድ ስቴትስ ኣንተንይ ብለንክን ቅድሚ ትማሊ ሰንበት ኣብ ዝሃብዎ መግለጺ ‘ግህሰት ሰብኣዊ መሰላት፣ ግፍዒ ከምዝተፈጸመ፣ ሰብኣዊ ረድኤት ናብ ህዝቢ ንከይሓልፍ ዕንቅፋት የጋጥሞ ከምዘሎን እዚ ጸገም’ዚ እንተቀጺሉ ጥምየት ከጋጥም ከምዝኽእል’ ገሊጾም። መግለጺ ሚኒስትር ወጻኢ ኣሜሪካ ‘እቶም ኣብ ትግራይ ዝንቀሳቀሱ ጕጅለታት ዲፕሎማስያዊ ጻዕሪታት ዋላ’ውን እንተተገብረ፣ ውግእ ደው ከብሉ ወይ ፖለቲካዊ ቕልውላው ብሰላማዊ ኣገባብ ንምፍታሕ ትርጕም ዘለዎ ስጕምቲ ክወስዱ ኣይካኣሉን፣ መንግስቲ ኤርትራዊ ብወገኑ፣ ነቲ ዝኣተዎ ቃል ከማልእን፣ ንሰራዊቱ ናብቲ ዝፍለጥ ዓለምለኻዊ ክልል ኤርትራ ንኺመልሶምን ጻውዒት ነቅርብ ኣለና’ ከምዝበሉ’ውን ዝዝከር እዩ። መንግስቲ ኤርትራ ክሳብ’ዚ ሪፖርት’ዚ ዝቀረበሉ ጊዜ ዝሃቦ ወግዓዊ መልሲ የለን። ምስ ረኸብና ክነስመዐኩም ኢና። ንሎሚ ግብረ መልሲ ህዝባዊ ወያነ ሓርነት ትግራይን መንግስቲ ኢትዮጵያን ክነቅርበልኩም።
Politics,ንጋዜጠኛታት ዝሕለቕ ትካል CPJ Africa መንግስቲ ኢትዮጵያ ንናይ ኒው ዮርክ ታይምስ ሪፖርተር ሳይመን ማርክስ ምብራሩ ኮኒኑ።ናይ ፕረስ ፍቓዱ ኣብ መጋቢት ዝተሰረዘ ክኸውን ከሎ ትማሊ ሓሙስ ሰበስልጣን ኣብ ቁፅፅር ብምውዓል ሰጕጎምዎ ኣለው።እዚ ዝኸውን ዘሎ ዝተናውሐ ናይታ ሃገር ምርጫ ቅድሚ ሓደ ወርሒ እዩ ይብል CPJ ብትዊተር ኣብ ዝዘርግሖ መልእኽቲ። መንግስቲ ቀዳማይ ምንስቴር ኣብይ ኣሕመድ ነቲ ምብራር ብምስሓብ ሳይመን ማርክስ ናብ ኢትዮጵያ ተመሊሱ ብነፃነት ክሰርሕ ፀዊዑ ኣሎ።እቲ ምስጓግ መንግስቲ ኢትዮጵያ ፀብፃባት ብፍላይ ድማ ግጭት ትግራይን ምርጫን ንምቁፅፃር ዝኸደሉ ንውሓት ኣብነት እዩ ኢሉ CPJ። ኣብ ኢትዮጵያ ኣብቶም ዝሓለፉ ክልተ ዓመታት ነፃነት ፕረስ ከምዘንቆልቆለን ቀዳማይ ምንስቴር ኣብይ ቀዳማይ ምንስቴር ኣብ ዝኾንሉ እዋን ዝነበረ ተስፋ ኣብ ግምት ብምእታው ዘጉሂ እዩ ኢሉዎ ኣሎ። ኣብ ሕቡራት መንግስታት ኣምባሳደር ዩናይትድ ስቴትስ ሊንዳ ቶማስ ግሪን ፊልድን ኣብ ኢትዮጵያ ኣምባሳደር ኢንግሊዝን እውን ኣብ እዚ ሰሙን ብትዊተር ኣቢሎም ስኽፍትኦም ገሊፆም ኣለው። 
Politics,ሎማዕንቲ ዓርቢ ኣብ ምዕራብ እዮሩሳሌም ዝተኣከቡ ፍልስጤማዊያን ኣብ መንጎ እስራኤልን ሓማስን ዝተበፅሐ ስምምዕ ቶኽሲ ጠጠው ምባል ታሕጓሶም ገሊፆም።ድሕሪ ናይ 11 ማዕልታት ውግእ ኣብ ጋዛ ህድኣት ወሪዱ ኣሎ።ኣብ ጋዛ 65 ቆልዑ ሓዊሱ 230 ሰባት ተቐቲሎም ኣለው ብመሰረት ሰብስልጣን ጥዕና እቲ ከባቢ።ኣብ እስራኤእ ድማ 12 ሰባት ተቐቲሎም ኣለው ብመሰረት ሰበስልጣን። ግብፂ እቲ ግጭት ከብቅዕ ንዘቕረበቶ ሽምምግልና እስራኤልን ሓማስን ምስተቐበሉዎ እቲ ስምምዕ ካብ ድሕሪ ስዓት ጀሚሩ ግብራዊ ኮይኑ ኣሎ። እዚ ከምዚ ኢሉ እናሃለወ ኣብ ፓኪስታን ደቡባዊ ምዕራብ ክፍለ ግዝኣት ባልቺስታን ሎማዕንቲ ዓርቢ ንፍልጤማዊያን ኣብ ዝድግፍ ሰልፊ ብዝወረደ ናይ ቦምብ መጥቓዕቲ እንተወሓደ ሸውዓተ ሰባት ተቐቲሎም ካልኦት 14ድማ ከምዝቖሰሉ ሰበስልጣን ገሊፆም።ዒላማ ናይቲ መጥቓዕቲ ናይቲ ከባቢ መራሒ እስላማዊ ፓርቲ ፓኪስታን ከምዝነበሩን ብዘይዝኾነ ጉድኣት ከምዘምለጡን ተፈሊጡ ኣሎ። 
Politics,‘መንግስቲ ኢትዮጵያ፣ ህዝባዊ ወያነ ሓርነት ትግራይን ካልኦት ተዋጋእቲ ሓይልታትን ኣብ ትግራይ ተኹሲ ደው ከብሉ፣ ሰብኣዊ መሰላት ክኽበሩ፣ ሰብኣዊ ቀረባት ብዘይ ዓንቀፍቀፍ ንክተሓላለፍ፣ ጭቡጥ መርተዖ ዝቀረበሎምን ተፈጺሞም ዝባሃሉን ግፍዒታት ነጻ ኣካል ንከጻርዮም ምትሕብባር’ ዝብሉ እዮም። ውሳነ ሴነት ዩናይትድ ስቴትስ፣ ኣብ ሞንጎ መንግስቲ ኢትዮጵያን ህዝባዊ ወያነ ሓርነት ትግራይን ዝተፈጠረ ፖለቲካዊ ውጥረት፣ ናብ ውግእ ምዕራጉን፣ ኣብ ልዕሊ ሰላማዊያን ሰባት ንዝወረዱ ግፍዒታትን መግሃስቲን ኮኒኑ። ብተወሳኺ፣ ኤርትራ ንሰራዊታ ካብ ኢትዮጵያ ብህጹጽ ንክተውጽእ ይጽውዕ፣ ኣብ ክልል ትግራይ ምቁራጽ ተጻብኦ ብህጹጽ ንክትግበር፣ ኣብ’ቲ ክልል ዝንቀሳቀሱ ሓይልታት፣ ሰብኣዊ መሰላት ንከኽብሩ ጸዊዑ ኣሎ ሴነት ኣሜሪካ። ዝምልከቶም ናይ ዩናይትድ ስቴትስ ኣካላት፣ ውግእ ኣብ ትግራይ ደው ንክብልን ሰብኣዊ ረድኤት ንምብጻሕ ዘተባብዑ ንጹር ስጉምቲ ንክውስዱ’ውን መጸዋዕታ ኣቅሪቡ ኣሎ ሴነት ኣሜሪካ።
Politics,ሃገራዊ ቦርድ ምርጫ ኢትዮጵያ ን28 ግንቦት 2013 ዓ\ም ክካየድ ተታሒዙ ዝነበረ ምርጫ 14 ሰነ 2013 ዓ\ም ክካየድ ተወሲኑ ኣሎ።ምርጫ ዝተናውሐሉ ምኽኒያት ኣብ ገለ ከባቢታት ምዝገባ መረፅቲ ኣብቲ ዝተቐመጠሉ እዋን ብዘይምዝዛሙ፣ናይ ኣፍፀምቲ ምርጫ ቁፅፅር ንምውሳኽን ንኣፍፀምቲ መረፃ ንምስልጣንን እዩ ክብል ቦርድ ምርጫ ገሊፁ ኣሎ። ዳይረክተር ርክብ ህዝቢ ቦርድ ምርጫ ኢትዮጵያ ሶሊያና ሽመልስ ከምዝገለፅኦ ምስ ምዝገባ መረፅቲ ተኣሳሲሩ ጥርዓን ዝቐረቦምን ምዝገባ ድሕሮም ዝጀመሩን ዘይዛዘሙን ናይ ምርጫ ክልላትን ጣቢያታትን ግን እቲ ምርጫ 14 ሰነ ኣይካየድን ኢለን። ‘’ናይ ድምፂ መውሃቢ ዕለት 14 ሰነ ክኸውን ኢልና ኢና ብወገንና ትፅቢት ንገብር’’ ዝበላ ንሰን ከምዚ ክንገብር ከለና ምልኡ ብምሉእ ናይ መረፅቲ ምዝገባ ብዘይ ዝኾነ ይኹን ፀገም ዝተኻየደሎምን ኣብ ኩሎም ናይ ምርጫ ክልላትን ዝተፈፀመሎም ቦታታት 14 ሰነ ድምፂ ክወሃብ እዩ።እዚ ዘከራኽር ኣይኮነን’’ ኢለን። 
Politics,ኣብ ትግራይ ዘሎ ውግእ ኣብ ልዕሊ ህዝቢ ኣሰንባዲ ኩነታት ፈጢሩ ከምዘሎ፣ ሰባት ብሰንኪ ጥምየት ይሞቱ ኣለው፣ ማእከላት ጥዕና ዓንዮም፣ ምግሳስ ደቂ አንስትዮ ገኒኑ ኣሎ’ ኢሎም ዳይረክተር ውድብ ጥዕና ዓለም ዶ/ር ቴድሮስ ኣድሓኖም። 5 ሚልዮን ህዝቢ ትግራይ፣ ተጸበይቲ ሰብኣዊ ረድኤት ኮይኖም ከምዘለው’ውን እቶም ዳይረክተር ገሊጾም። ናይ ኖቤል ሰላም ሽልማት ተዓዋታይ ኣብይ ኣሕመድ ሰራዊት ‘ታ ሃገር ኣብ መወዳእታ ወርሒ ሕዳር ናብ መቐለ ምስ ኣተው ዓወት እንተኣወጁ እውን ውግእ ቀጺሉ እቲ ናይ ሽዱሽተ ኣዋርሕ ግጭት ብሓይልታት ኢትዮጵያን ወታደራት ኤርትራን ጃምላዊ ጭፍጨፋን ኣስግዳድ ጾታዊ መጥቓዕታትን ክስታት ኣልዒሉ ‘ዩ። ቴድሮስ አድሓኖም ኣብ ዝሃቡዎ ጋዜጣዊ መግለጺን ኣብ ናይ ውድብ ጥዕና ዓለም ፌስቡክ ዝወጸ ቪዲዮን ኣብ ትግራይ ዘሎ ኩነትት ዘተሓሳስብ‘ዩ ኢሎም። ‘’ኣብ ትግራይ ኢትዮጵያ ዘሎ ኩነታት ብሓደ ቃል ክገልጾ እንተኾይነ ዘሰንብድ ዝብል ቃል አዩ።ኣዚዩ ዘሰንብድ።ኣስታት ሓሙሽተ ሚሊዮን ህዝቢ እቲ ክልል ሰብኣዊ ረድኤት የድሊዮ ኣሎ።91 ምእታዊ ረድኤት ምግቢ የድሊዮ።ብሰንኪ ጥምየት ብዙሓት ሰባት ምሟት ጀሚሮም ኣለው’’ኢሎም።
Politics,ገለ ተቓወምቲ ፓርትታት ኣብቲ ምርጫ ኣይንሳተፍን ድሕሪ ምባሎም ኢትዮጵያ ንሃገራዊ ምርጫ ዳግም ኣናዊሓቶ።ኣባል መሪሕነት ተቓዋሚ ፓርቲ ይልቃል ጌትነት እታ ሃገር ኣብዚ ሕዚ እዋን ምርጫ ንምክያድ ድልውቲ ኣይኮነትን ኢሎም።ብዛዕባ ምንዋሕ ናይቲ ምርጫ ሪኢቱኦም ዝሃቡ መራሕቲ ተቓዋሚ ፕሮፌሰር መራራ ጉዲና ብወገኖም ዝካየድ ምርጫ ናይ ኢትዮጵያ መሰረታዊ ፀገማት ሰላም፣ምርግጋእን ዴሞክራን ከምኡ እውን ትርጉም ዘለዎ ምዕባለን ስለዘየምፅእ ትርጉም የብሉን ክብሉ ገሊፆም።ናይ ዩናይትድ ስቴት ምንስቴር ጉዳያት ወፃኢ ኣንቶኒ ብሊንከን ‘ወትሃደራዊ ሓይልታት፣ ናብ ገሊኡ ዞባታት ትግራይ ሰብኣዊ ረድኤት ንከይኣትዉ ዝዓገቱሉን እናወሰኸ ዝኸይድ ዘሎ ዝተረጋገጸ ጸገማትን ንዩናይትድ ስቴትስ ኣተሓሳሲብዋ ኣሎ ኢሎም። ወታደራት ኤርትራ ካብ ትግራይ ክወፁ፣መንግስቲ ኢትዮጵያ ድማ ንናይ ክልል ኣምሓራ ካብ ትግራይ ከውፅእን ኣብ ትሕቲ ቁፅፅር ኣምሓራ ዝርከቡ ክፋላት ክልል ትግራይ ናብ ትግራይ ክምለሱን ብሊንከን ኣብ ዘውፅእዎ መግለፂ ፀዊዖም። 
Politics,ሚኒስቴር ወጻኢ ኣሜሪካ ትማሊ ቀዳም ንኩነተ ቀረብን ይራኣይ ኣሎ ዝበሎ ዓንቀፍቀፍን ሰብኣዊ ሓገዛት ኣብ ትግራይ፣ ሰራዊት ኤርትራን ሓይልታት ክልል ኣምሓራን ዝምልከት መግለጺ ኣውጺኡ። ብመሰረት’ቲ መግለጺ ‘ወትሃደራዊ ሓይልታት፣ ናብ ገሊኡ ዞባታት ትግራይ ሰብኣዊ ረድኤት ንከይኣትዉ ዝዓገቱሉን እናወሰኸ ዝኸይድ ዘሎ ዝተረጋገጸ ጸገማትን ንዩናይትድ ስቴትስ ኣተሓሳሲብዋ ኣሎ። እዚ ተቐባልነት ዘይብሉ ኩነታት’ዚ፣ ን5.2 ሚልዮን ተጸባዪ ረድኤት ዝኾነ ህዝቢ'ቲ ክልል ኣብ ሓደጋ ዘውድቅ እዩ’ ይብል። ‘ዩናይትድ ስቴትስ ኣመሪካ’ ይብል እቲ መግለጺ ‘መንግስትታት ኤርትራን ኢትዮጵያን ኣብ ትግራይ ዘዋፈርዎም ሓይልታት፣ ይፍጽምዎ ኣለው ዝበሎ ‘ተነቃፋይ ተግባር’ ንኸቋርጽዎ ኣድላዪ ስጕምትታት ንክወስዱ ብዘየማትእ መገዲ ጻውዒት ተቅርብ ኣላ። ብተወሳኺ፣ ኩሎም ሓይልታት፣ ኣብ ትሕቲ ዓለም ለኻዊ ሰብኣዊ ሕጊታት ንዘሎ ግዴታታት እንኮላይ ነቲ ንሰላማውያን ሰባት ካብ ጥቅዓት ንምክልኻል ዝምልከት ዝወጸ ክፍጽሙ፣ ውግእ ብህጹጽ ኸቋርጹ፣ ነቶም ዝሳቐዩን ሓገዝ ዘድልዮምን ህዝቢታት ረድኤት ንክረኽቡ ኩነታት ከመቻችው ንጽውዖም ኣለና። መንግስቲ ኢትዮጵያ ኣብዚ መዳይ እዚ መሪሕ ተራ ክህልዎ፣ ትካላት ረድኤት ብህጹጽ ናብ ሙሉእ ትግራይ ብዘይ ዕንቅፋት ንኽኣትዉ ኸቀላጥፍን ኣለዎ’ ይብል ።
Politics,ሚኒስትር ወጻኢ ኣሜሪካ ዘውጸኦ መግለጺ ‘ኣብ ትግራይ ዘለው ዕጡቃት ሓይልታት፣ ኣብ ልዕሊ ሰላማውያን ሰባት ዓመጽ ከም ዝፈጸሙ ዝገልጽ ብዙሕ ዘተኣማምኑ ጭብጢታት ኣሎ። ገለ ኻብ’ዞም ገበናት'ዚኦም፣ ኣብ ጾታ ዝተመርኰሰ ዓመጽን ካልእ ንሰብኣዊ መሰላት ዝጥሕሱ ግፍዕታትን ኢዮም። ብፍላይ ተግባራት ወትሃደራት ኤርትራን ሓይልታት ክልል ኣምሓራን ዝገበርዎ ዝኸፍአ ተግባር ተጠቃሲ እዩ። ህላዌ ወትሃደራት ኤርትራ ኣብ ትግራይ፣ ንህድኣትን ሓድነትን ኢትዮጵያ መሊሱ ዘዳኽሞ እዩ። መንግስቲ ኤርትራ፣ ሰራዊቱ ካብ ትግራይ ንከወጽኦም ደጊምና ጻውዒት ነቅርብ ኣለና’ ኢሉ ኣሎ። ኣብ መወዳእታ ‘ሰበ-ስልጣን ኤርትራን ኢትዮጵያን፣ ሰራዊት ኤርትራ ክወጽእ እዩ ኢሎም ቃል ዋላ’ውን እንተኣተው፣ ነዚ ንምፍጻም ግን ዋላ ሓንቲ ዝተገብረ ምንቅስቓስ ኣይረኣናን። መንግስቲ ኢትዮጵያ ብወገኑ፣ ንሓይልታት ክልል ኣምሓራ፣ ካብ ክልል ትግራይ ከውጸኦምን፣ ምዕራባዊ ትግራይ ናብ ትሕቲ ቁጽጽር ጊዚያዊ መንግስቲ ትግራይ ንክምለስን ንክሰርሕ ንምሕጸን ኣለና’ ይብል። ሚኒስቴር ወጻኢ ኣሜሪካ ናብ ቀዳማይ ሚኒስተር ኣብዩን ፕረዚደንት ኢሳይያስ ኣብ ዘሕለፎ መጸዋዕታ 'ፈጸምቲ ግፍዒ ብሙልኦም ናብ ፍርዲ ግድን ኣቅርቡዎም’ ኢሉዎም ኣሎ።
Politics,ክልተ ዓለምለኸ ተሓለቕቲ ሰብኣዊ መሰላት Amnesty Intranational ን Human Right Watch ን ኣብ ኣክሱም ፈፂሙዝተብሃለ ጭፍጨፋ ነፃ ዓለምለኸ ምርመራ ክካየድ ፀዊዖም።ናይ ኢትዮጵያ ጠቕላሊ ዓቃቢ ሕጊ ኣብ ኣክሱም ዝተቐትሉ ወታደራዊ ዩኒፎርም ከይተኸደኑ ኣብ ውግእ ዝተሳተፉ 93 ሰባት እዮም ክብል ድሕሪ ምግላፁ ኣብ ዝሃቡዎ መልሲ እዮም እቶም ተሓለቕቲ ሰብኣዊ መሰላት ነዚ ዝገለፁ። ኣብ ኣክሱም ተፈፂሙ ብዛዕባ ዝተብሃለ ጭፍጨፋ ቀዲሙ መግለፂ ዘውፅአ Amnesty International ዝተብሃለ ተሓላቒ ሰብኣዊ መሰላት ሎማዕንቲ ንናይ ጠቕላሊ ዓቃቢ ሕጊ ኢትዮጵያ ናይ ኣክሱም ምርመራ መልሲ ሂቡ ኣሎ።ጠቕላሊ ዓቃቢሕጊ ኣካይደዮ ዝበሎ ምርመራእቶም ግዳያት ኣብ በሪኽ ቦታ ክፋል ከተማ ኣክሱም ኖቂጦም ንዝነበሩ ወታደራት ኤርትራ ዘጥቕዑ ተዋጋእቲ ህዝባዊ ወያነ ሓርነት ትግራይ እዮም ምባሉ ይገልፅ ኣምነስቲ ኢንተርናሽናል። 
Politics,ጠቕላሊ ዓቃቢ ሕጊ ናይ ኣክሱም ጭፍጨፋ ምምርማር ምጅማሩ ከም ሰናይ ተበግሶ ብምቕባል ከምዚ ዝበለ ምርመራ ግን ብቕልጡፍ፣ብዝግባእን ኣድማዕን፣ነፃ፣ ዘይወገናውን ብግልፅን ዓለምለኸ ደረጃ ዘማልአን ምርመራ ይሓትት ይብል።ጠቕላሊ ዓቃቢ ሕጊ ንዞም መትከላዊ ኣገባባት ስለዘየማልእ እቲ ውፅኢት ተኣማኒ ኣይኮነን ኢሉ። ናይ ጠቕላሊ ዓቃቢ ሕጊ ውፅኢት ምርመራ ዝሕብሮ ነገር ንናይ ኣክሱም ጭፍጨፋ ከምኡ እውን ኣብ ትግራይ ንዝተፈፀሙ ካልኦት መግሃስታት ሰብኣዊ መሰላት ብናይ ውሽጢ ዓዲ መፍትሕታት ዘይክኣል ምዃኑ እዩ ኢሉ።ኢትዮጵያ ነቲ ጭፍጨፋ ብዓለምለኸ ሕጊ መሰረት ብብቕዓት ኣይምርመረትን ይብል።ስለዝኾነ ድማ ኣምነስቲ ኢንተርናሽናል ንቕድሚት ክኽሰሱ ንዝኽእሉ መረዳእታታት ናይ ምእካብን ናይ ምዕቃብን ስልጣንን ዓቕምን ዘለዎ ነፃ ዓለምለኸ ወይ ዞባዊ ምርመራ ክግበር ደጊሙ ፃዊዕቱ የቕርብ ይብል ኣምነስቲ ኢንተርናሽናል። 
Politics,ኣብ ክልል ትግራይ ከተማ ኣኽሱም 19 ሕዳር 2013 ዓ\ም ኣብዝተኻየደ ውግእ ‘’ኣብቲ ውግእ ዝተሳተፉ 93 ሰባት ናይ ወታደር ክዳን ዘይተኸደኑ ሞይቶም’’ክብል ዓቃቢ ሕጊ ገሊፁ። ‘’ኣብታ ከተማ ብሰራዊት ምክልኻልን ወታደራት ኤርትራን ንፁሃን ተቐቲሎም’’ ተባሂሉ ንዝቐረበ ክሲ ቤት ፅሕፈቶም ንኣስታት ኽልተ ኣዋርሕ ክምርም ከምዝፀንሐ ዝገለፁ ምኽትል ጠቕላሊ ዓቃቢ ሕጊ ኣቶ ፈቃዱ ፀጋ ‘'ክሳብ ሕዚ ብዘሎ ዝተፃረየ መረዳእታ ብሓይልታት ምክልኻል ዝተቐተሉ ሽዱሽተ ስቪላት እዮም’’ ኢሎም። ብኻሊእ ወገን ግን ኣብ ተመሳሳሊ ግዜ ኣብ ከተማ ኣኽሱም ብዝተዋደደ ኩነታት ብኣማእቲ ሰባት ተቐቲሎም ክብሉ ኣምነስቲ ኢንተርናሽናልን ህይወማን ራይት ስ ዎችን ኣብ ዘውፅእዎ መግለፂ ገሊፆም ነይሮም።ናይ ኢትዮጵያ ኮሚሽን ሰብላዊ መሰላት ድማ ልዕሊ ሓደ ምእቲ ስቪላት ብወታደራት ኤርትራ ከምዝተቐትሉ ገሊፁ ነይሩ። 
Politics,ኣብ ክልል ትግራይ ‘’ሕጊ ናይ ምኽባር ወፍሪ’’ ብዝብል ኵናት ስዒቡ ሰራዊት ምክልኻል ኣብ ከተማ ኣክሱም ካብ 10 ሕዳር ክሳብ 18 ሕዳር 2013 ዓ\ም ኣብ ዝፀንሐሉ ግዜ ‘’ን40 ሰባት ቀቲሉ’’ ዝብል ክሲ ምቕራቡ ጠቕላሊ ዓቃቢ ሕጊ ገሊፁ። ኮሚሽን ፖሊስ ፌደራልን ጠቕላሊ ዓቃቢ ሕግን ንኽልተ ኣዋርሕ ብሓባር ኣብ ዘካየዱዎ ምርመራ ሰራዊት ምክልኻል ንሽዱሽተ ሰባት ከምዝቐተሉ ጠቕላሊ ዓቃቢ ሕጊ ኣቶ ፈቃዱ ፀጋ ኣብሪሆ:: ‘’ብናትና ምርመራ ሰራዊት ምክልኻል ኢፌድሪ 10 ሕዳር2013 ዓ\ም ነታ ከተማ ምስ ተቖፃፀረ ንተወሳኺ ተልእኾ ክሳብ ዝወፀሉ 18 ሕዳር ኣብ ልዕሊ ስቪል ብሰራዊት ምክልኻል ዝወረደ ሞት ሽዱሽተ ምዃኖም ኣረጋጊፅና ኣለና’’ ኢሎም። ሓሙሽተ ካብዚኦም ብከቢድ ብረት ሓደ ሰብ ድማ ስዓት እቶ እቶ ንምኽባር ዝተቐትለ ስቪል ምዃኑ ኣረጋጊፅና ኢሎም ብምውሳኽ።
Politics,"ሰራዊት ምክልኻል ንቅድሚት ምዝተንቀሳቐሰ ወታደራት ኤርትራ 18 ሕዳር 2013 ዓ\ም ብኽልተ መካይን ናብ ከተማ ኣክሱም ምእታዎንገሊፆም።ከባቢ ዓዴት ዝነበሩ ናይ ህወሓት ኣባላት ፖሊስ ፍሉይ ሓይሊ ናብ ኣክሱም ምምፆምን ህወሓት 1,500መናእሰይ ኣክሱም ናይ ሓደ ማዕልቲ ናይ ብረት ቶኽሲ ስልጠና ዝሃበ ምዃኑ 19 ሕዳር 2013 ዓ\ም እቶም ስልጠና ወሲዶም ዝነበሩ ማናእሰይ፣ኣባላት ፍሉይ ሓይልን ካብ ዓዴት ዝመፁ ምሊሻን ሓዊሱ ተወዲቦም ኣብ ብርኽ ዝበለ ቦታ ሰፊሩ ንዝነበረ ሰራዊት ኤርትራ መጥቓዕቲ ምኽፋቶም ክሳብ ድሕሪ ስዓት ከቢድ ውግእ ተኻይዱኢሎም። ‘’ኣስታት ሸሞንተ ስዓት ተወሳኺ ሓይሊ ንሰራዊት ኤርትራ በፂሕሉ እዚ ናይ ህወሓት ጉጅለ ናብ ከተማ ምንስሓቡን ኣብዚ ዝተሳተፉ መናእሰይ ህይወቶም ከምዝጠፍአን ዝበዝሕ ኣብቲ ውግእ ዝተሳተፈ እንተኾነ እውን ዩኒፎር ዘይተኸደነ፣ከም ስቪል ይንቀሳቐስ ዝነበረ ምዃኑ፣ክሳብ ሎሚ ንሕና ብዘፃረናዮ 93 ሰባት ኣብቲ ዕለት ምማቶም ብመርትዖ ኣረጋጊፅና ኣለና’’ ኢሎም። "
Politics,ኣብ ክልል ትግራይ ሕጊ ናይ ምኽባር ወፍር ብዝብል ብሰራዊ ምክልኻል፣ኣባላት ፌደራል ፖሊስን ወታደራት ኤርትራን ኣብ ልዕሊ ብዙሓት ደቂ ኣንስትዮ ፆታዊ መጥቓዕቲ ፈፂሞም ንዝተብሃለ ገበን ዝተኻየደ ምርመራ ብዝምልከት ዝተሓተቱ ንሶም እቲ ገበን በቲ ክልል ይምርመር ከምዘሎ ሓቢሮም።ብርክት ዝበሉ ናይ ኣስገዳድ ፆታዊ ዓመፅ ተፈፂሙወን ዝብላ እንተሃለዋ እውን ክሳብ ሕዚ ንፖሊስ ቃለን ዝ ሃባ 16 እየን ኢሎም።ደፊሮም ዝተብሃሉ ሒደት ናይ ፌደራል ፖሊስን ኣባላት ሰራዊትን ተታሒዞም እቶም ፖሊሳት ጉዳዮም ናብ ናይቲ ክልል ቤት ፍርዲ እቲ ወታደር ድማ ናብቲ ሰራዊት ከምዝተልኣኸ ገሊፆም።ህወሓት ልዕሊ ዓሰርተ ሽሕ ዝተፈረዶም እሱራት ናይ ኤርትራ ወታደራት ዩኒፎርምን ካብ ሰራዊት ምክልኻል ዝተዘረፈ ዩኒፎርምን ኸዲኑ ፈቲሑዎም እዩ እውን ኢሎም። ፌደራል ፖሊስን ጠቕላሊ ዓቃቢ ሕግን ብሓባር ኣብ ዘካየዱዎ ምርመራ ናይ 95 ሰባት ቃል ምስክርነት ተቐቢሎም ከይዲ ምርመራ ከምዝቐፀለ ኣቶ ፍቃዱ ኣፍሊጦም ኣለው። 
Politics,'ተሳትፎ ሰራዊት ኤርትራ ኣብ ትግራይ/ኢትዮጵያ' ዝብል ኮይኑ ኣሎ ቀዳምን ሰንበትን ነቅርቦ መደብ ኣጋይሽናን ናታትኩም ሕቶን መልሲን። ብዛዕባ’ዚ ጉዳይ’ዚ ካብ ኢትዮጵያዊያን ተደጋጋሚ መደባት ከምዘቅረብና ዝዝከር እዩ። ካብ ኤርትራዊያን ክንሰምዕ ኢና። ኣብ'ዚ መደብ'ዚ ዝሳተፉ ክልቲኦም ኤርትራዊያን ኣጋይሽ፣ ንኩነታት እቲ ዞባ ዝከታተሉን ዝትንትኑን፣ ተሓላቂ መሰላትዶ/ር ዳንኤል ረዘነ ካብ ጄኔቫን አቶ ኪሮስ ሰሎሞን ካብ ዩናይትድ ስቴትስ ቴክሳስን ኮይኖም ኣለው። 
Politics,ናይ ኤርትራ ፕሬዝዳንት ኢሳያስ ኣፈወርቂ ኣብ ሱዳን የካይድዎ ዘለው ዑደት ካልኣይ ማዕልቱ ሒዙ ኣሎ።ፕሬዝዳንት ኢሳያስ ኣፈወርቅን ናይ ሱዳን ፕሬዝዳንት ልኡላዊ ቤት ምኽሪ ጀነራል ዓብደልፈታሕ ቡህራንን ኣብ ክልትኣዊ ምትሕብባር ከምዝተዘራረቡ ሰበስልጣን ሱዳን ገሊፆም ኣለው። ትማሊ ሶኑይ ናብ ሱዳን ዝገሹ ናይ ኤርትራ ፕሬዝዳንት ኢሳያስ ኣፈወርቂ ምስ መራሕቲ ሱዳን ተዘራሪቦም ኣለው።እቲ ዑደት ኣብ መንጎ ሱዳንን ኢትዮጵያን ናይ ዶብ ምስሕሓብ ኣብዝተፈጠረሉን ኤርትራ ኣብ ክልል ትግራይ ንዝተፈጠረ ግጭት ንኢትዮጵያ ብምሕጋዛ ኣብ እትንቀፈሉን ዘላ እዋን እዩ። 
Politics,ቀንዲ ዕላማ ናይቲ መገሻ ምኽኒያት ተሓቲቶ ‘’ከምዝመስለኒ ምናልባሽ ክልተ ነገራት ምርኣይ ይክኣል ። በቲ ሓደ ወገን ኢሳያስ ብዝተፈላለይ ምኽኒያታት ካብ ኢትዮጵያን ሱዳንን ንሓንቲአን ክመርፁ ኣብ ዝኽእልሉ ኩነታት ክኾኑ ድልየት የብሎምን።ሱዳን ዘይተረጋግአት ሃገር እያ።ሱዳን ንርእሳ ንናይ ኤርትራ ዘይምርግጋእ ዓባይ ምኽኒያት ክትኸውን ትኽእል።ብተመሳሳሊ ድማ ኢሳያስ ንኢትዮጵያ ቀሊል ብዘይኮነ መንገዲ ኣብ ኢትዮጵያ ዘሎ ግጭት ንምፍታሕ ዝንቀሳቐስሉ ኩነታት ኣሎ።ሰልዝኾነ ኢሳያስ ብሓቂ ምስ ኢትዮጵያ ሰላም ንምምፃእ ዘኽኣሎም ርክብ ብምዕቃብ ዝተሓሰበሉ ፀዋታ ንምፅዋት ይፍትኑ ኣለው ኢለ እየ ዝግምት’’ ኢሎም:: ናይ ኤርትራ ፕሬዝዳንት ናብ ሱዳን ዝገሽሉ ኣብ ኢትዮጵያ ግጭት ኣብ ዘለሉን ኤርትራ ድማ ኣብቲ ግጭት ተሳታፊት እያ ዝብል ክሲ ኣብዝቐረበሉ እዋንን እዩ።ኣብ መንጎ ሱዳንን ኢትዮጵያን ናይ መሬት ምስሕሓብ ኣብዝተፈትጠረ እዋን ስለዝኾነ ኣብ መንጎ ክልቲአን ሃገራት ዝተፈጥረ ምስሕሓብ ንምሽምጋል ገለ ታራ ክፃወቱ እንተኾይኖም ዝተሓተቱ እዞም ተንታኒ ከምዚ ኢሎም። 
Politics,ኣብ ቀርኒ ኣፍሪካ ፍሉይ ልኡኽ ዩናይትድ ስቴትስ ጀፈሪ ፌልትማን ካብ ሎማዕንቲ 4 ግንቦት ክሳብ 13 ግንቦት 2021 ናብ ግብፂ፣ኤርትራ፣ኢትዮጵያን ሱዳንን ክጉዓዙ እዮም።እዚ ከምዚ ኢሉ እንከሎ ሓሙሽተ ሰኔተራት ዩናይትድ ስቴትስ ኣምባሳደር ጀፈሪ ፌልትመን ጉዕዙኦም ኣብ ኢትዮጵያ ምርግ ጋእ፣ተሓታትነትን ኩሉ ሓቆፍ ኣገባብ ንኸውን ንምትብባዕ ክጥቀምሉ ፀዊዖም። ፍሉይ ልኡኽ ኣማባሳደር ጀፈሪ ፌልትማን ኣብ ኢትዮጵያ ምስ ሰበስልጣን መንግስቲ ከምኡ እውን ሕቡራት መንግስታትን ሕብረት ኣፍሪካ ክዘራረቡ ዮም።ምስ ዝተፈላለዩ ፖለቲካዊ ኣካላትን ሰብኣዊ ትካላትን እውን ክዘራረቡ እዮም ኢሉ ኣሎ ኣብ ኣዲስ ኣበባ ኤምባሲ ኣሜሪካ ኣብ ዘውፅኦ መግለፂ። ናይቶም ፍሉይ ልኡኽ ናይ ቀርኒ ኣፍሪካ ጉዕዞ እቲ ነንባዕሉ ዝተኣሳሰረ ናይ ፖለቲካ፣ናይ ፀጥታን ሰብኣዊ ቅልውላዋትን ብዘላቒ ዲፕሎማሲያዊ ፃዕሪ ንምምራሕ ቅርቡነት ናይቲ ምምሕዳር ዘርኢ እዩ ይብል እቲ መግለፂ።ስለዝኾነ ድማ ነዚ ንምዕዋት ፖሊሲ ዩናይትድ ስቴትስ ኣብቲ ዞባ ከተሓባብሩ እዮም ይብል እቲ ናይ ኤምባሲ መግለፂ ብምውሳኽ። 
Politics,ሚኒስትር ወጻኢ ኣሜሪካ ንኣምባሳደር ጀፍ ፌልትማን፣ ልኡኽ ዩናይትድ ስቴትስ ንጉዳይ ቀርኒ ኣፍሪቃ ገይሩ ከምዝሾሞ’ አማኻሪ ሃገራዊ ጸጥታ ዩናይትድ ስቴትስ ጃክ ሱሊቫን ኣፍሊጡ ኣሎ። ንሱ ዝሃቦ መግለጺ መደባት ኣምባሳደር ፌልትማን ‘ኣብ’ቲ ቅልውልው ኢትዮጵያ ንምፍታሕ ንገብሮ ቀጻሊ ጻዕርታት፣ ሰራዊት ኤርትራ ብህጹጽ ንክወጹ፣ ትግባረ ምቁራጽ ተጻብኦ ብኩሎም ወገናት ንኽግበር ከምኡውን ሰብኣዊ ረድኤት ብዘይደረት ንክባጻሕ ንሰርሓሉ ዘለና መደባት ዘጠናኽር ክኽውን እዩ’ ኢሉ። ብዘይካዚ፣ ‘መራሕቲ ግብጺ፣ ኢትዮጵያን ሱዳንን ኣብ ልዕሊ ዓብዪ ግድብ ህዳሴ ኢትዮጵያ ዘለዎም ምስሕሓብ ንክፈትሑን ዘለዎም ማያዊ ጸጋ ንክማቀሉዎ ነተሓሳሲብ። ዩናይትድ ስቴትስ ምስ መሻርኽትና ሃገራት ሓቢራ ንምስራሕ ከምኡውን ኣብ መላእ ቀርኒ ኣፍሪቃ ሓባራዊ ሰላምን ምዕባለን ንክረጋገጽ ቅርብቲ እያ’ ይብል።
Politics,ኣብ ትግራይ ዝተወለዐ ውግእ ሻድሻይ ወርሒ አብ ዝሓዘሉ እዋን፣ ንስቅታኡ ዝሰበረ ቤት ምኽሪ ጸጥታ ሕቡራት ሃገራት ትማሊ ሓሙስ ኣብ ዘውጸኦ መግለጺ ‘ተወሳኺ ሰብኣዊ ሓገዛት ንክቀርብን ነገራት ናብ ንቡር ንክምለስን’ ጸዊዑ ኣሎ። ኣብ ትግራይ፣ ብውልቀን ብዕስለን ብፍላይ ብዩኒፎርም ዝለበሱ ኣባላት ሰራዊት ዝተደፈራ ደቂ ኣንስትዮ ከምዘለዋ ዝጠቅሱ ዝርብሽን ኣሰምባዲን ሪፖርታት ይወጹ ኣለው። ሓንቲ ላዕለወይቲ ባዓልቲ ስልጣን ሕቡራት ሃገራት ኣብ’ዚ ሰሙን ክዛረባ ከለዋ ‘ስፍሓትን ዕምቆትን እቲ ኣብ ትግራይ ኣብ ልዕሊ ደቂ ኣንስትዮ ዝተፈጸመ ግፍዒ ንምንጻር ኣዋርሕ ክወስደልና ይኽእል’ዩ’ ከምዝበላ ዝዝከር እዩ። 
Politics,ንህዝቢ ኣምሓራ ንጉድኣት ዘሳጥሑ መልእኽትታትን ጭርሖታትን ኣብ ህዝባዊ ሰልፍታት ክንፀባረቑ ከምዘይብሎም ናይ ኣምሓራ ክልላዊ መንግስቲ ርእሰ ኣማሓዳሪ ኣቶ ኣገኘሁ ተሻገር ኣተሓሳሲቦም።ናይቲ ህዝቢ ደሕንነት ንሓደጋ ኣብ ልዕሊ ዘቃልሑ ኣካላት መንግስቲ ሕጋዊ ስጉምቲ ክወስድ እዩ ኢሎም። ንሶም ትማሊ ንጋዜጠኛታት ኣብ ዝሃቡዎ መግለፂ ናይ ህዝቢ ኣምሓራ ሰላምን ምዕባለን ዘይደልዩ ብዝበሉዎም ኣካልት እቲ ክልል ኣብ ናይ ድሕነትን ስግኣትን ተፅዕኖ ይርከብ ኢሎም።
Politics,ኣባላት ቤት ምኽሪ ባይቶ ጸጥታ ሕቡራት ሃገራት ሎሚ ሓሙስ 4 ሚያዝያ 2021 ኣብ ዝነበሮም ሓባራዊ ኣኼባ ነዚ ዝቅጽል መግለጺ ኣውጺኦም ኣለው። ብመሰረት'ዚ መግለጺ'ዚ፣ እቲ ቤት ምኽሪ ኣብ ጉዳይ ትግራይ ንፈለማ ጊዜ ካብ ስቅታ ናብ መግለጺ ምሃብ ከምዝሰገረ ንምፍላጥ ተኻኢሉ ኣሎ። ሙሉእ ትሕዝቶ እቲ መግለጺ ብከምዚስዕብ ቀሪቡ ኣሎ። ኣባላት ቤት ምኽሪ ባይቶ ጸጥታ፣ ብዛዕባ ኣብ ትግራይ፣ ኢትዮጵያ ዘሎ ሰብኣዊ ኩነታት፣ ምስትውዓል ዘለዎ ሻቅሎቶም ገሊጾም። ኣባላት ቤት ምኽሪ ጸጥታ፣ መንግስቲ ኢትዮጵያ ሰብኣዊ ረድኤት ንምልጋስን ተወሳኺ ሰብኣዊ ሓገዛት ንክዋሃብ ዝገበሮ ተበግሶን ኣፍልጦ ይህብ። እንተኾነ፣ ኣባላት ቤት ምኽሪ ጸጥታ ሰብኣዊ ብድሆታት ኣጓኒፉ ከምዘሎ ኣፍልጦ ሂቡ ኣሎ። ቀረብ ሰብኣዊ ሓገዛት ክውስኽ ከምዘለዎን ናብ ኩሎም ዘድልዮም ሰባት ብመንጽር ኩነተ ውሕስና መግቢ፣ ረድኤት ብዘይምትዕንቓፍ ንክባጻሕን ጸዊዑ።
Politics,ኣብ ዝተፈላለዩ ከባቢታት ኣብ ልዕሊ ተወለድቲ ኣምሓራ ይፍፀምን ብሄር ተኮር እዩ ክብሉ ዝገለፁዎን ቅትለት ዝኾነኑ ሰልፈኛታት ሎማዕንቲ ኣብ ዝተፈላለዩ ከተማታት ክልል ኣምሓራ ናይ ተቓውሞ ሰልፊ ኣካይዶም። ሎማዕንቲ ኣብ ከተማታት ባህርዳር፣ደብረ ማርቆስ፣ወልዲያ፣ደሴ፣ሃይቅን ካልኦት ከተማታትን እዩ ተኻይዱ።እቶም ተሳተፍቲ ብሄር ተኮር ክብሉ ዝገለፁዎ ቅትለትን ምንክልባትን ጠጠው ክብል ብምሕታት ኣብ ልዕሊ ክልል መንግስትን ፌደራል መንግስትን ናይ ተቓውሞ ድምፂ ኣስሚዖም። እቶም ሰልፈኛታት የስምዕዎ ካብ ዝነበሩ ጭርሖታት ንኣምሓራ ምንክልባት ጠጠው ይበል፣ኣብ ልዕሊ ኣምሓራ ዝፍፀም ቅትለት ንመንግስቲ ከተሓሳስቦ ይግባእ፣ንህፃናት ምቕታልን ኣባይቲ ምፍራን ጅግንነት ኣይኮነን፣ናይ ወገነይ ደም የሕመኒ እዩ ዝብሉ ይርከቡዎም። 
Politics,ናይ ሕቡራት መንግስታት ሓላፊ ሰብኣዊ ረድኤት ኣብ ኢትዮጵያ ክልል ትግራይ ኣብ ዝሓለፉሓሙሽተ ኣዋርሕ ዘሎ ዝኸፍአ ኩነታት ናብ ዝገደደ ይኸይድ ከምዘሎ ኣጠንቂቖም።ጥምየትን ፆታዊ ዓመፅን እናገደደ ይኸይድ ከምዘሎን ወታሃደራት ኤርትራ ካብ ትግራይ ምውፅኦም ዘርኢ ዝኾነ ይኹን ምልክት ከምዘየለን ገሊፆም። ናይ ሕቡራት ሃገራት ሓላፊ ሰብኣዊ ረድኤት ማርክ ሎውኮክ ትማሊ ሓሙስ ኣብ ዕፁው ኣኼባ ቤት ምኽሪ ፀጥታ ሕቡራት ሃገራት ከምዝተዛረቡዎን ቅዳሕ ሪኢቱኦም ቪኦኤ ዝረኣዮን ቤት ፅሕፈቶም ሰባት ብጥምየት ይሞቱ ከምዘለው ዝገልፁ ፀብፃባት ይበፅሖ ከምዘሎ ሓቢሮም። ‘’ኣርባዕተ ናይ ውሽጢ ተመዛበልቲ ብጥምየት ምማቶም ኣብዚ ሰሙን ፈላማይ ፀብፃብ በፂሑና ኣሎ። ሎሚ ንጉሆ ድማ ካብ መቐለ ብንፈት ደቡብ ኣብ ወረዳ ኦፍላ 150 ሰባት ብጥምየት ምሟቶምፀብፃብ ተቐቢለ ኣለኹ’'ክብሉ ንኣባላት እቲ ቤት ምኽሪ ተዛሪቦም።’’እዚ ንኹላትና ከተሓሳስበናይግባእ።ተወሳኺ ስጉምቲ እንተድኣ ዘይተወሲዱ ንቕድሚት እንታይ ከምዝፅበየና መርኣያ ምልክትእዩ።ጥምየት ከም መሳርሒ ኵናት ምጥቃም መግሃስቲ እዩ’’ክብሉ ተዛሪቦም። ሎውኮክ ክሳብ መወዳእታ መጋቢት ናይ ኢትዮጵያ ቢሮ ሰራሕተኛን ማሕበራውን ጉዳያት ኣብ ትግራይ ልዕሊ 1.7ሚሊዮን ሰባት ካብ መንበሪኦም ምምዝባሎም ገሊፁ እዩ ኢሎም። 
Politics,ታሕተዋይ ፓርላማ ሶማሊያ ንስልጣን መንግስቲ ፕሬዝዳንት መሓመድ ዓብዱላሂ ፋርማጆ ብኽልተ ዓመት ኣናዊሑ።ላዕለዋይ ቤት ምኽሪ ግን እቲ ስጉምቲ ዘይሕገመንግስታዊ እዩ ኢሉዎ ኣሎ።ታሕተዋት ቤት ምኽሪ ኣብ ጉዳያት ምርጫ ክውስን ስልጣን ኣለዎ። 149 ኣባላት ዘለዎ ፓርላማ እታ ሃገር ናይ ፕሬዝዳንት መሓመድ ዓብዱላሂ ፋርማጆ ናይ ስልጣን ግዜ ንክልተ ዓመት ክናዋሕ ኣፅዲቑዎ ኣሎ።ብሓደ ድምፀ ተኣቅቦን ሰለስተ ተቓውሞን እዩ ፀዲቑ ዘሎ። ድሕሪ ደቓይቕ ላዕለዋይ ቤት ምኽሪ እታ ሃገር እቲ ውሳነ ሕገ መንግስታዊ ኣይኮነን ክብል ተቓዊሙዎ ኣሎ። ይኹን እምበር ብመሰረት ግዚያዊ ሕገመንግስቲ ሶማሊያ ጉዳያት ምርጫ ንታሕተዋይ ቤት ምኽሪ እዩ ስልጣን ዝህብ። እቲ ደውታ ንምፍታሕ ብሕብረት ኣፍሪካን፣ሕብረት ኣውሮፓን ካልኦት መሻርኽቲ መንግስቲ ሶማሊያን ዝተገብረ ፅቕጢ ኣይተዓወተን። 
Politics,ኣፈ ጉባኤ ፓርላማ መሓመድ ሙርሳል ኣባላት ቤት ምኽሪ ከም ናይ ህዝቢ ተወከልቲ ብሓላፍነት ክ ውስኑ ኣለዎም ክብሉ ሎማዕንቲ ሶኑይ ተዛሪቦም ኣለው። ‘’ናይታ ሃገር ረብሓ ዝውክሉ ክሳብ ዝኾኑ ዜጋታት ንውሳንኦም ይፅበዩ ኣለው ነዚ እውን እቲ ምርጫ ንኽልተ ዓመት ክናዋሕ ዝተገብረ እዮም’’ ኢሎም። ብቴክኒካዊ ኣዘራርባ 8 ለካቲት ናይ ስልጣን እዋኖም ዘብቅዐ ፕረዝዳንት ፋርማጆ ነቲ ስጉምቲ ሽዑ ንሽዑ ብታሕጓስ ተቐቢሎምዎ ኣለው። ኣባል ተቓዋሚ ዝኾኑ ቀዳማይ ምንስቴር ነበር ሓሳን ዓሊ ኻይር ምንዋሕ ፕሬዝዳንታዊ ናይ ስልጣን ግዜ ኣሉታዊ ሳዕቤን ኣለው ክብሉ ተቓዊሞምዎ።ስልጣኑ ይውድእ ዘሎ ፕሬዝዳንት ብዘይ ሕጋዊ ኣገባብ ኣብ ስልጣን ክፀንሕ ናብ ሓደገኛ መንገዲ ዝወስድ እዩ ኢሎም ብምውሳኽ።
Politics,ኣብ ታሪኽ ኢትዮጵያ ትግራይ ዝተፈላለዩ ኵናት፣ ዕንወትን ኪሳራታትን ዘለዎ ምኳኑ ብምዝኽኻር እንተኾነ ግን ‘’ከምዚ ናይ ሎሚ ኵናት ኣብ ሓሙሽተ ወርሒ ዝተፈፀመ ግፍዒ፣ጥፍኣትን ዕንወትን ኣብቶም ዝሓለፉ ናይ ኢትዮጵያ ታሪኽ ተኸሲቱ እዩ ዝብል እምነት የብለይን’’ ክብል ይገልፅ ኣብ ዩኒቨርስቲ መቐለ መምህርን ተመራማራይን ኣብዚ ሕዚ እዋን ንስራሕቲ መፅናዕቲ ኣብ ጀርመን ሃምቡርግ ዝርከብ ዶክተር ሓጎስ ኣብርሃ ። ንፖለቲካ ኢትዮጵያ ብቀረባ ከምዝከታተል ዝገለፀ ኣብዚ ኣብ ሲያትል ዋሽንግተን ዝነብር ኣቶ ኣበበ ተስፋይ ብወገኑ ህዝቢ ትግራይ በዚ ኵናት ኣዚዩ ከምዝተሃሰየ ይገልፅ። እቲ ኵናት ዝርከበሉ ደረጃ፣ዘውረዶ ዕንወትን ካብዚ ዓፅቕቲ ኢሎም ዝፀውዕዎ ዕንወትን ብርሰትን ከመይ ክ ወፃእ ከምዝክኣልን መፍትሒ ሓሳባት እውን ሂቦም ኣለው ዶክተር ሓጎስን ኣቶ ኣበበን። 
Politics,ሚኒስትሪ ጉ/ወጻኢ ኣሜሪካ ኣብ ዙሪያ ዓለም ንኣተሓሕዛ ሰብኣዊ መሰላት ብዝምልከት በብዓመቱ ብዘውፅኦ ፀብፃብ መሰረት ናይ ኢትዮጵያ ኣተሓሕዛ ሰብኣዊ መሰላት እውን ኣውፂኡ ኣሎ።4 ሕዳር 2020 ኣብ መንጎ ሓይልታት ምክልካል ኢትዮጵያን ሓይልታት ፀጥታ ህዝባዊ ወያነ ሓርነት ትግራይን ኣብ ክልል ትግራይ ዝተጀመረ ኵናትን ብሰንኪ ይካየድ ዘሎ ዝተናውሐ ግጭትን ከበድትን ሰፋሕትን መግሃስታት ምፍፃሞም እቲ ፀብፃብ ገሊፁ ኣሎ። እቲ ዓመታዊ ፀብፃብ ቀዳማይ ሚኒስትር ኣብይ ኣሕመድ ናብ ስልጣን ምምፅኦም ኣብ ኩነታት ሰብኣዊ መሰላት ብኣወንታዊ ለውጢ ዝተዓጀበ ነይሩ ይብል።መንግስቲ ብኽሕደት ተኸሲሶም ዝነበሩ ፖለቲካዊ መራሕቲ ናብ ሃገሮም ክኣትው ብምዕዳም ፖለቲካዊ ምንቅሳቓሶም ከሰጉሙ፣ናይ ምድጋፍን ምቅዋምን ሰልፍታት ምክያድ ብምፍቃድ፣ዓፈንቲ ሕግታት ብምምሕያሽን ወዘተ ለውጥታት ምክያዶም ይገልፅ። ምኽፋት ፖለቲካዊ ሃዋህው ፈተነታት ከምዝገጠሞን እቲ ለውጢ ብዘፈር ፀጥታ ሓዊሱ ኣብ ትሕቲ ድኹም መሓውራት መንግስቲ እዩ ተኻይዱ።ናይ ዘርእታት ወጥሪ ወሲኹ ኣብ ገለ ኣጋጣሚታት ቡዙሕ ህውከት ስዒቡ።ኣብ መንጎ ዜጋታት ሕድ ሕዶም ብዝተፈጥረ ህውከት ዓበይቲ መግሃስታት ሰብኣዊ መሰላት ተፈፂሞ ይብል እቲ ፀብፃብ። 
Politics,4 ሕዳር 2020 ኣ\ፈ ኣብ መንጎ ሓይልታት ምክልኻል ኢትዮጵያን ሓይልታት ፀጥታ ህዝባዊ ወያነሓርነት ትግራይን ኣብ ክልል ትግራይ ብዝጀምረ ኵናትንን ብሰንኪ ይካየድ ዘሎ ዝተናውሐ ግጭትከበድትን ሰፋሕትን መግሃስታት ምፍፃሞም እቲ ፀብፃብ ገሊፁ ኣሎ። ብሓይልታት ፀጥታን ናይ ውልቂ ኣካላትን ዘይሕጋዊ ወይ ብሃበ ተረኽበ ምቕታል፣ሽሞም ብዘይፅዋዕ ዕጡቓት ጉጅለታት ብሓይሊ ምስዋር፣ምስቓይን ጭካነ ዝተመልኦም ተግባራትን፣ብመንግስቲ ኢሰብኣዊ ወይ ዘዋርዱ ኣተሓሕዛታት ወይ መቕፃዕቲ ምፍፃሞም ይግለፅ። እቲ ፀብፃብ ብምስዓብ እቲ ውግእ ንብምሉኡ ክልል ትግራይ ተንኪፉዎ እዩ ኢሉ። ክሳብ መወዳእታ ታሕሳስ ብዘይካ መቐለ ኣብ ካልኦት ከባቢታት ኣዚዩ ውሱን ተበፃሕነት ብምንባሩ ብዛዕባ ዝወረደ መጠን መግሃስቲ ንምፍላጥ ኣፀጋሚ ነይሩ ይብል እቲ ፀብፃብ።ኣብ ትግራይ ኣብ መዕቖቢ ስደተኛታት ሓዊሱ ሰፊሕ ወራርን ዕንወትን መሰረተ ልምዓት ምፍፃሙ ብርክት ዝበሉ ፀብፃባት ቀሪቦም እዮም። 
Politics,"ሓይልታት ፀጥታ መንግስቲ፣ሓይልታት ፀጥታ ጎረቤት ክልላት፣ሰራዊት ኤርትራ፣ናይ ውልቂ ምልሺያታትን ሓይልታት ፀጥታ ህወሓትን ኩሎም ንሰብኣዊ መሰላት ጊሂሶምን በዲሎም እዮም ይብል እቲ ፀብፃብ።እቲ ግፍዒ ብዘይፍርዲ ምቕታል፣ፆታዊ ዓመፅ፣ ንስቪል ህዝቢ ብሓይሊ ምምዝባልን መስቀይቲ ምፍፃምን ዝሓወሰ እዩ።ሓይልታት ፀጥታ መንግስቲ ኣብ ብሃበ ተረኽበ ምእሳር ተፀሚዶም ከምዝነበሩ ፃብፃባት ኣለው። ሕቡራት መንግስታት ሓዊሱ ዓለምለኸ ውድባት ሰብኣዊ ቅልውላው እናተኸሰተ ከምዝኾነን መሰረታዊ ቀረባት ምግብን ሕክምናን ንምሕጋዝ ምድላዎ ገሊፆ ም እዮም ይብል እቲ ዓመታዊ ፀብፃብ። ኣብ ግጭት ክልል ትግራይ ኤርትራዊያን ስደተኛታት ንሓደጋ ዝተቓልዑ ከምዝኾኑን ይገልፅ እቲ መግለፂ።ኣብ ኣርባዕተ መዕቖቢ ስደተኛታት ሺመልባ፣ሕፃፅ፣ማይ ዓይኒን ዓዲ ሓሩሽን 96,000 ዝግመቱ ኤርትራዊያን ስ ደተኛታት ኣዕቒቦም ነይሮም።ሕፃፅን ሽመልባን ናብ ዶብ ኤርትራን ኢትዮጵያን ዝተፀግዑ ከምዝነበሩን ኣብ መወዳእታን ሕዳርን መጀመሪያ ታሕሳስን ግጭት ኣብ ዝቐፀለሉ እዋን ምብፃሕ ስለዘይክኣል ብዘይ ምግቢ፣ማይን ቀረባት መድሓኒትን ኩነታት ናይቶም መዕቆቢ ስደተኛታት ኣፀጋሚ ከምዝገበሮ እቲ ፀብፃብ ይሕብር። "
Politics,መንግስቲ ካብ መዕቖቢ ማእኸላት ዝሃደሙ ስደተኛታት ብሓይሊ ይመልሶም ከምዝነበረ ዝገልፁ ፀብፃባት ኣለው።ናብ ኤርትራ ብኣስገዳድ ዝተመለሱ ከምዘለው እውን ፀብፃብ ኣሎ።ኣብ ትግራይ ኣብ ልዕሊ ዝርከቡ ስደተኛታት ህወከት ከምዝተፈፀሙ ዝሕብሩ ፀብፃባት እውን ኣለው። ካብዚ ብተወሳኺ ንህወት ሓደጋ ዝኸውን ናይ ማእሰርቲ ኩነታት፣ብሃበ ተረኽበ ምእሳር፣ምቕታል ስቪላት ዝሓወሰ ውሽጣዊ ግጭትን ከበድቲ መግሃስታትን ምፍፃም፣ከበድቲቲ ዝኾኑ ሓሳብ ናይ ምግላፅ ደረታት፣ንጋዜጠኛታት ምንክልባት፣ናይ ፕረስ፣ ኢንተርኔተን ምድራትን ምዕፃውን፣ምዕፃው ማሕበራዊ መራኸቢ፣ከበድቲ ተግባራት ግዕዝይና፣ኣብ ልዕሊ ደቂ ኣንትዮ ዝፍፀም ዓመፅ ምርመራ ዘይምክያድን ተሓታቲ ዘይምግባርን፣ዘርኢ ወይ ነገድ ዒላማ ፅገበሩ ገበናትን ምፍፃሞም ገሊፁ እቲ ፀብፃብ። መንግስቲ ኢትዮጵያ ሰብኣዊ መሰላት ንዝግሃሱ ሰበስልጣን ንምኽሳስ ስጉምቲ ከምዘይወስድን ብስኣን ዓቕሚ መሓውራት መንግስቲ በደለኛታት መቕፃዕቲ ከምዘይረኽቡን ወሲኹ ይገልፅ እቲ ትካል። 
Politics,"27 ነሓሰ 2020 ናይ ኢትዮጵያ ሰብኣዊ መሰላት ኮሚሽን ኣብ ዘውፅኦ ጋዜጣዊ መግለፂ ሓይልታት ፀጥታ ኣብ ኣንሳሳ፣ሻሸመኔ፣ባሌ ሮቤ፣ጊንር፣ኣሰቦት፣ጪሮን ኣወዳይን ናይ ተቓውሞ ሰልፈኛታት ቂቲሎም። ሞት ድምፃዊ ሃጫሉ ሁንዴሳ ስዒቡ ኣብ ክልል ኦሮሚያ ዘርኢ መሰረት ገይሩ ኣብ ዝነበረ ህውከትን ዕንወት ንብረትን 9,500 ዝግመቱ ሰባት ተኣሲሮም እዮም። 29ን 30 ሰነ 2020ኣ\ፈ ጉጅለታት መናእሰይ ኣብ ክልልኦሮሚያ ዞባታት ኣርሲን ባሌን ንገጠራት ኣጥቒዖም።ሞት ሃጫሉ ሁንዴሳ ስዒቡ ፌደራል ፖሊስ ኣብቲ ህውከት ተሳቲፎ ወይ ነቲ ህውከት ኣይተኸላኸሉን ብዝብል ን1,500 ሰበስልጣን ናይቲ ክልል ኣሲሩ።እቲ ፀብፃብ ወሲኹ ንምንፃል ዝቃለስ ዕጡቕ ኡጅለታት ናይ ምዕራብ፣ማእኸላይን ደቡባዊን ኦሮሚያ ግንባር ሓርነት ኦሮሞ \ኦነግ ሸኔ\ ንስቪላትን ሰበስልጣን መንግስትን ቀቲሉ ይብል ዓመታዊ ፀብፃብ ምንስቴር ጉዳያት ወፃኢ ዩናይትድ ስቴትስ።"
Politics,ኣብ ጎኒ ወታደራት ኢትዮጵያ ተሰሊፎም ንመራሕቲ ክልል ትግራይ ይህዳኑ ዝነበሩ ወታደራት ኤርትራ ካብ ትግራይ ምውፃእ ምጅማሮም ሰበስልጣን ኢትዮጵያ ገሊፆም። ምንስቴር ጉዳያት ወፃኢ ኢትዮጵያ ብቕድሚ ትማሊ ቀዳም ኣብ ዘውፅኦ መግለፂ ኤርትራዊያን ካብ ትግራይ ''ሕዚ ምውፃእ ጀሚሮም ኣለው'' ወታደራት መንግስቲ ኢትዮጵያ ''ንዶብ ኣብ ምሕላው ይርከቡ'' ኢሉ ኣሎ። በዝሒ ካብ ትግራይ ይወፁ ዘለው ወታደራት ኤርትራ ክንደይ ከምዝኾኑ ንፁር ኣይኮነን፤ገለ ኣብ ትግራይ ዝርከቡ ግን ኤርትራዊያን ብፍፁም ኣይወፁን ይብሉ። ናይቲ ክልል መራሕቲ ወታደራት ኤርትራ ሓል ሓሊፉ ናይ ኢትዮጵያ ወታደራዊ ኽዳን ይኽደኑ እዮም ክብሉ ይኸሱ። ኢትዮጵያ ኣብ ሕዳር ዝጀምረ ኵናት ትግራይ ጠጠው ክተብሎ ዝለዓለ ድፊኢት ገጢሙዋ ኣሎ።ይህደኑ ዘለው መራሕቲ ህወሓት ንስልጣን ቀዳማይ ምንስቴር ኣብይ ኣሕመድ ኣፍልጦ ኣይህቡዎን። 
Politics,ቀዳማይ ምንስቴር ኣብይ ኤርትራዊያን ካብ ትግራይ ክወፁ ተሰማሚዖም ኢሎም ድሕሪ ምግላፆም ናይ G-7 ጉጅለ ብቑጠባ ዝማዕበላ ሃገራት ናይ ኤርትራ ወታደራት ‘'ብቕልጡፍ፣ብዘይቅድመ ኩነትን ብዝረጋገፅን’’ ኣገባብ ካብ ትግራይ ክወፁ ብምፅዋዕ ዝሓለፍ ዓርቢ መግለፂ ኣውፂኦም እዮም። እቲ መግለፂ ብተወሳኺ ‘’ንትግራይ ሓዊሱ ብኩሎም ኢትዮጵያዊያን ተቐባልነት ናብ ዘለዎ ተኣማኒ ምርጫን ንቕድሚት ናብ ሃገራዊ ዕርቂ ዘምርሕ ግልፂን ንኹሉ ዝሓቖፈን ፖለቲካዊ መስርሕ ክተኣታቶ’'ኣተሓሳሲቡ ኣሎ። International Crisis Group ዝተብሃለ ጉጅለ ዝሓለፈ ዓርቢ ኣብዘውፅኦ ትንተና ኣብ ትግራይ ሱር ዝሰደደ ምክልኻልን ሰበስልጣን ኢትዮጵያን ኤርትራን ይህደኑ ዘለው መራሕቲ ትግራይ ካብ ስልጣን ንምውጋድ ምስ ምውሳኖምን ተደሚሩ ዝተናውሐ ኵናት ሓደጋ ከምዘስዕብ ኣጠንቂቑ ኣሎ። ‘’እዚ ድማ ንትግራይ የዕኑ ከምኡ እውን ኣብ ቀርኒ ኣፍሪካ ኣገዳሲት ንዝኾነ ኢትዮጵያ ኣዚዩ ዝጎድእ እዩ’’ ይብል እቲ ትንተና። 
Politics,"ቅድሚ ሓሙሽተ ኣዋርሕ ዝተጀመረ ናይ ምብራርን ካልኦት በደላትን ብዝገደደ ከምዝቐፀለ ካብ ምዕራብ ትግራይ ተመዛቢሎም ኣብ ከተማ ሽረ እንዳስላሰ ከምዝርከቡ ተመዛበልትን ግዚያዊ ኣማሓዳሪ ዞባ ሰሜን ምዕራብን ገሊፆም።ኣብታ ከተማ ልዕሊ 345,000 ተመዛበልቲ ኣብታ ከተማ ኣብ ዝርከቡ ኣብያተ ትምህርትን ፈቐዶ እግሪ ፅላል ኣእዋም ከይተረፈ ኣዕቒቦም ከምዝርከቡን ቪኦኤ ዘዘራርቦም ተመዛበልቲ ሓቢሮም። ብኻሊእ ወገን ካብ ማይ ካድራን ካብ ዝተፈላለዩ ከባቢታት ምዕራብ ትግራይን ንብረቶም ተዘሪፎም ከምዝተባረሩን እቲ ምብራር ብዝገደደ ከምዝቐፀለን ተባሪርና ዝበሉ ንቪኦኤ ገሊፆም።ምስ ካልኦት 93 ሰባት ብፅዕነት ካብ ማይካድራ ናብ ተከዘ ከምዝተባረረት ዝገለፀት ኣደ ቆልዑት ኣብ ተከዘ ሓሙሽተ ወታደራት ኤርትራ ከምዝደፈሩዋ፣ናይ ማህፀን ምግልባጥ ከምዘጋጠማን ኣብ ከቢድ ስቓይ ከምእትርከብን ትገልፅ።"
Politics,አብ ትግራይ ዝዓስከረ እዚ ሰሜን መጥቃዕቲ ፈጺሞም፣ ሃገር ናይ ምፍራስ ውዲት ተሊሞም ተንቀሳቂሶምን ክሕደት ሃገር ፈጺሞምን ካብ ሞንጎ ተባሂሎም ብፌደራላዊ መንግስቲ ኢትዮጵያ ካብ ሞንጎ ተኸሲሶም ዝተኣሰሩ ገሊኦም ኣብ አዲሳበባ ይርከቡ። እቶም በዝሖም 41 ዝኾኑ ፖለቲካዊን ወትሃደራዊን መራሕቲ ከምኡውን ካብ ስራሕ ዝተሰናበቱን ኣባላት መሪሕነት ገዛኢ ፓርቲ ትግራይ ዝነበረ ህወሓት ጥርጡራት፣ ኣብ ‘ቀዳሚ መርመራ’ ዝባሃል መስርሕ ሙግት ቤት ፍርዲ እዮም ዝርከቡ። እቶም ‘ጥርጡራት’ ምስ ጠበቃታቶምን ቤተሰቦምን ከምዝራኸቡ፣ ከም ኣቶ ስብሓት ነጋ ዝኣምሰሉ ብዕድመ ዝደፍኡ፣ ከም ኣምባሳደር ኣባይ ወልዱ ዝበሉ ድማ ጸገም ጥዕና ዘለዎምን ዕለታዊ ክንክን ዘድልዮምን እሱራት ከምዝኾኑን ሓደ ካብ’ቶም ሸሞንተ ጠበቃታት እቶም እሱራት ዝኾነ ኣቶ ታደለ ገ/መድህን ንቪኦኤ ገሊጹ።
Politics,ካብ ዝተፈላለየ ከባቢታት ዩናይትድ ስቴትስ ናብ ዋሽንግተን ዲሲ ዝዋሓዙ ተጋሩን ደገፍቶምን ሎሚ ሓሙስ ኣብ ፊት ንፊት ሚኒስትር ወጻኢ ኣሜሪካ ሰላማዊ ሰልፊ ኣካይዶም። ብመሰረት ነቲ መደብ ዘዋደዱ ዕላማ’ቲ ናይ ሎሚ ሰላማዊ ሰልፊ ‘ጅምላዊ ህልቂት ኣብ ትግራይ የብቅዕ፣ ማሕበረ ሰብ ዓለም ስጉምቲ ዝወስደሉ ጊዜ ሎሚ ምኳኑ ንምዝኽካር ከምዝኾነ’ ፈሊጥና ኣለና። ‘ሕጋዊ መንግስቲ ትግራይ ናብ ቦትኡ ይመለስ!’ እውን ይብሉ ነይሮም እቶም ናይ ሎሚ ሓሙስ ተሰለፍቲ። እቲ ናይ ድጋፍ ሰልፊ ንትግራይ ኣብ ኒውዮርክን ካልኦት ከተማታት ዩናይትድ ስቴትስን ካልኦት ሃገራትን ከምዝቅጽል ኣዋሃሃድቲ እቲ ሰልፊ ገሊጾምልና ኣለው።
Politics,"ባይቶ ይኣክል ሕቡራት መንግስታት ኣሜሪካ’’ ኣብዚ ኣብ ኣሜሪካ ሕጋዊ ስብእና ዘለዎ ንፍትሒ፣ንሰብኣዊ መሰላትን ዴሞክራስን ዝሕለቕ ናይ ኤርትራዊያን ውዳበ እዩ። እቲ ምንቅስቓስ ቤት ምኽሪ ፀጥታ ሕቡራት ሃገራት ኣብ ትግራይ ይካየድ ዘሎ ግጭት ብዘይውዓል ሕደር ጠጠው ከብሎን ሓይልታት ኤርትራ ካብ ትግራይ ክወፁን ዝፅውዕ ደብዳበ ናብ ቤት ምኽሪ ፀጥታ ሕቡራት ሃገራት ፅሒፉ ኣሎ። እቲ ውዳበ ኣብ ትግራይ ኣብ ልዕሊ ስቪላትን ኣብ ልዕሊ ኤርትራዊያን ስደተኛታትን ተፈፂሙ ዝብሃል መግሃስቲ ሰብኣዊ መሰላት ብነፃ ወገን ክምርመር እውን ሓቲቱ ኣሎ ። ብዛዕባ እዝን ካልኦትን ተዛመድቲ ጉዳያትን ሓሳቦም ከካፍሉና ንክልተ ኣባላት ኣመራርሓ ባይቶ ይክኣሎ ዓዲምና ኣለና።
ሓላፊ ቤት ጽሕፈት ጊዚያዊ ምምሕዳር ክልል ትግራይ ኣቶ ገብረመስቀል ካሳ ሰራዊት ኤርትራ ኣብ ክልል ትግራይ የለን ዝብል እንተሃልዩ፣ክምርመር እዩ ዝግበኦ፣ ኣብ ትግራይ ናይ ኤርትራ ሰራዊት ኣሎ’ዩ፣ ናይ ክልል ኣምሓራ ፍሉይ ሓይሊን ምልሻን ኣሎ’ዩ፣ ስለዚ ብቅልጡፍ ካብ’ዚ ክልል ንክወጹ ኢና ነተሓሳስብ"" ኢሎም ። ንሶም ንድምጺ ኣሜሪካ ኣብ ዝሃብዎ ቃለ ምልልስ ""እቲ ከምኡ ዝብል ኣብ ትግራይ እንተሃልዩ፣ ግመል ሰሪቅካ ጎምባሕ ጎምባሕ እዩ ዝኾኖ፣ ሚድያታት ዓለም’ውን ብግልጺ ዝረኣይዎ፣ ህዝቢ ትግራይ’ውን ብዓይኑ ዝራኣዮ ስለዝኾነ፣ ነቲ ኣብ ልዕሊ ህዝቢ ዘብጽሕዎ ሓደጋን ዝፈጸምዎ ገበንን ብወግዒ ይቅረታ ሓቲቶም ካብ መሬት ትግራይ ንክወጹ እየ ዝሓትት"" ኢሎም። "
Politics,"አብዚ ቀረባ ንድምጺ ኣሜሪካ ቃለ ምልልስ ዝሃቡ ኣብ ምክልኻል ሰራዊት ኢትዮጵያ ዳይረክተር ኢንዶክትርነሽን ሜጀር ጀነራል መሓመድ ተሰማ ""ሰራዊት ኤርትራ፣ ዶብ ሰጊሩ ብዛዕባ ይፍጽሞ ኣሎ ዝባሃል መግሃስቲታት መልሲ’ዶ ክህቡና?"" ዝብል ሕቶ ቀሪቡሎም ""ንሳቶም ንጉልባብ ዝጥቀሙሉ እዩ’ምበር፣ ሰራዊት ኢትዮጵያ፣ ነቲ ጁንታ ንምውቃዕ ዘኽእል ሓይሊ ነይሩዎ እዩ፣ ሓቂ እዩ ነቲ መጥቃዕቲ ንሳቶም እዮም ጀሚሮምዎ። ካልእ ሰበብ ክፈጥሩ ግድን ስለዝነበረ እዩ ነዚ ምኽንያት’ዚ ዝብሉ ዘለው። ስለዚ ርግጸኛ ኮይነ እየ ዝነግረኩም ዘለኹ፣ ኣብ ትግራይ ወፍሪ ምኽባር ሕጊ ይፍጽም ዘሎ ሰራዊት መከላኸሊ ኢትዮጵያ እዩ"" ኢሎም ነይሮም። "
Politics,ብዝተፈላለዩ ወገናት ካብ ክልል ትግራይ ናብ ኤርትራ ከምዝሰግር ተገይሩ ዝነበረ ንብረት ምስ ዝምልከቶም ብምዝርራብ ከም ዝምለስ ንገብር ኣለና ክብል ምኽትል ኣማሓዳሪ ሰሜናዊ ምዕራብ ዞባ ትግራይ ኣቶ ሙሉብርሃን ሃይለ ንድምጺ ኣሜሪካ ተዛሪቡ። ኣብ ከባቢና ዝተፈጸሙ ዘረፋታት መብዛሕቲኦም ብገበነኛታት`ቲ ከባቢ ዝተፈጸሙ`ዮም ዝበለ ኣቶ ሙሉብርሃን፡ በቶም ናይ ውሽጢ ለያቡ ናብ ኤርትራ ዝሰገራ ተሸከርከርቲ ከም ዘለዋን ምስቲ ኣብኡ ዘሎ ሓይሊ ብምዝርራብ፡ ካብ መላእ ትግራይ ናብ ኤርትራ ዝሰገረ ንብረት እንተሎ ኣብ ዘሃለወ ይሃሉ ንህዝቢ ትግራይ ንብረቱ ክነረክቦ ኢና ኢሎም ቃል-ከምዝኣተውሎምን ተዛሪቡ። ኣብ ከባቢና ጸጥታ ኣብ ምርግጋእ ተዋፊሮም ኣለዉ ዝበሎም ኤርትራዋን ዛጊት ብርክት ዝበላ ናይ ውልቀሳባት መካይንን ልዕሊ 15 ሚልየን ብር ዝግመት ካብ ኤርትራ ከምዝምለስ ከምዝገበሩን ዝተርፈ `ውን እንተሎ ክመልሱልና ቃል ኣትዮም ኣለዉ ዝበለ ኣቶ ሙሉብርሃን፡ ህዝቢ ትግራይ ሰላምን ሓገዝን`ምበር ኩናትን ፕሮፓጋንዳን ኣየድልዮን`ዩ ክብል`ውን መኺሩ`ዩ።
Politics,ናይ ኢትዮጵያ ሓልታት ምክልኻል 15 ትግርኛ ተዛረብቲ ኣባላት ሰራዊት ‘’ናይቲ ጁንታ ተለኣኣኽቲ’’ ዝበሎም ናብ ሃገሮም ኣይንምለስን ብምባሎም ኣብ ጁባ መዕረፎ ነፈርቲ ህውከት ንምፍጣር ፈቲኖም ኢሉ። ዕቑባ ብምሕታት ኣብ ሓለዋ UNHCR ከምዝርከቡ UNHCR ኣረጋጊፁ ኣሎ። ናብ መዕረፎ ነፈርቲ ምስኣተው ናብ ሃገሮም ኣይንምለስን ካብ መንጎ ዝበሉ ሓደ ሓለቓ ሓምሳ ለኣከ ወልዳይ ኣብ ውሽጢ መዕረፎ ነፈርቲ ብሓይሊ ናብ ኢትዮጵያ ክወስዱና ወታደራት ኢትዮጵያ ወቒዖምና ይብል። ቀደም ተጋዳሊት ህወሓት ዝነበረትን ብጥሮታ ምስተሰናበተት ምስቶም ኣኽበርቲ ሰላም ምግቢ ብምድላው ትሰርሕ ከምዝነበረትን ዝገለፀት ብረይ ታደሰ ናብ ኤርፖርት ምስ ኣተው ብሃንደበት ወታደራት ኢትዮጵያ ቐጥቂጦም ሞባይል ስልካ ሓዊሱ ሻንጥኣን ኩሉ ንብረታን ከምዝወሰዱዎ ገሊፃ።
Politics,ካብ 1972 ጀሚሩ ኣብ ገድሊ ናጽነት ኤርትራ ክሳብ ኣዛዚ ሰራዊት፡ ድሕሪ ናጽነት ድማ ጠቕላሊ ዓቃቢ ሕጊን ኣብ ዝተፈላለየ ጽፍሕታት ሓላፍነትን ዘገልገለ ኣድሓኖም ገብረማርያም፡ ኣብ ሃገራት ስካንድናቭያን ድሓር ድማ ኣብ ናይጀርያ ኣምባሳደር ኤርትራ ኮይኑ`ውን ዝሰርሐ`ዩ። ኣብ 2001 ካብቶም ብ ጉጅለ-15 ዝፍለጡ ላዕለዎት ሰበ-ስልጣን መንግስትን ፓርትን ዝርከብዎም ንምምሕዳር ፕረዚደንት ኢሳያስ ኣፈወርቂ ዝተቓወሙን ሕገ-መንግስቲ`ታ ሃገር ኣብ ስራሕ ክውዕል ዝጸውዑን ሓደ ምንባሩ`ውን ይግለጽ። ንኣምባሳደር ኣድሓኖም ንምዝካር ብርክት ዝበሉ'ዮም ተዓዲሞም ዘለዉ ሃይለሚካኤል ሃይለስላሰ(ሊንጎ)፥ ወ/ሮ መብራት በየነ፡ ክልቲኦም ኣብ ገድሊ ህዝባዊ ግንባር ኣብ ትሕቲኡ ኮይኖም ዝሰርሑ'ዮም።
Politics,ኣብ ጉዳይ ኮነ ኢልካ ዝግበር ናይ ፈጠራ ወረን ብዘይፍላጥ ዝዝርጋሕ ግጉይ ሓበረታን ኣብ ህዝቢ ዘውርዶ ኩሉ መዳያዊ ሳዕቤንን: ሓቅን ሓሶትን ዜና ንምፍላይ'ከ እንታይ ክግበር ኣለዎ? ንህዝቢ ቅኑዕ ሓበረታ ኣብ ምሃብ ክውሰዱ ዝግብኦም ምድላዋት'ከ እንታይ'ዮም ኣብ ዝብሉ መዘራረቢ ነጥቢንክልተ ኣብ ሞያ ምስትምሃር ጋዜጠኝነት ልዑል ተመክሮ ዘለዎም ኣጋይሽ ዓዲምና'ለና። ዶ/ር ሄርሞን ዑቕባሚካኤል ካብ ኬፕታውን ደቡብ ኣፍሪቃ:ኣቶ ሃብቶም ዮውሃንስ ካብ ነዘርላንድስ'ዮም::
Politics,‘አብ’ዘን ዝቅጽላ ክልተ ኣዋርሕ ከም መድሓኒት፣ መግቢ፣ ማይን ካልኦትን ዝኣምሰሉ ህጹጽ ሰብኣዊ ሓገዝን ረድኤትን ናብ ትግራይዩ፣ ኣብ ዓለምና ዛጊድ ዘይተራኣየ ናይ ህዝቢ ህልቂት ከጋጥም ከምዝኽእል’ ተገሊጹ። ነዚ መግለጺ'ዚ ዝሃበ ‘ቅድሚ ኣስታት 6 ዓመታት ብደረጃ ዓለም ዝተጣየሸን መሓውሩ ኣብ ትግራይ፣ ኣዲሳበባን ዝተፈላለያ ሃገራትን ዝዘርገሐ ብምሕጻረ ቃል OTNAA-Worldwide ዝባሃል ‘ዓለም ለኸ ጥምረት ተጋሩ ንኣዎንታዊ ለውጢ’ እዩ። ሰራዊት ኤርትራ ብህጹጽ ካብ ትግራይ ንክወጽእ ዝጽውዕ እዚ ጥምረት’ዚ፣ ሰብኣዊ ረድኤት ናብ ሙሉእ ትግራይ ንክባጻሕ፣ ናጻ ኣካል ናብ ትግራይ ኣቱ ንዝወረደ ግፍዒን መግሃስቲን ንከጻሪ ጸዊዑ ኣሎ። ጊዚያዊ ምምሕዳር ትግራይ ንሰራዊት ኤርትራ ካብ ትግራይ ንክወጽእ እንተዘይኪኢሉ ብግልጺ መጸዋዕታ ናብ ዝምልከቶም ኣካላት ንከቅርብ’ውን እቲ ጥምረት ኣዘኻኺሩ።
Politics,ላዕለዋት ወኪል ምኽትል ፕሬዝዳንት ጆሴፍ ቦረል፣ኪሚሽነር ጁታ ኣርፒለይነንን ኮሚሽነር ጃነዝ ሌናርቺቺን ሎማዕንቲ ሶኑይ ብሓባር ኣብ ዘውፅእዎ ሓባራዊ መግለፂ እቲ ግጭት ካብ ዝጅመር ሰለስተ ኣዋርሕ ብዘይካ ንእሽተይ ምኽፋት ናብ ትግራይ ሰብኣዊ ሓገዝ ብምእታውዝለዓለ ድልየት ንምምላእ፣ሓደጋ ዓፀቦ ንምውጋድን ተወሳኺ ህይወት ከይጠፍእ ንምክልኻልን ናብ ትግራይ ምእታው ምኽልካል ቀፂሉ ኣሎ። ማእኸላይን ምዕራብን ትግራይ ብሰፊሑም ብፃሕ ኣይክኣልን፤ክልተ ናይኤርትራዊያን መዕቖቢ ስደተኛታት ማእኸላት ፈፂሙ ክብፃሕ ኣይተኽኣለን። እቲ መግለፂ ብምቕፃል ናብ ኩሉ ዝተሃሰየ ከባቢታት ትግራይን መዋስንቲ ከባቢታት ክልላት ዓፋርን ኣምሓራን ብመትከል ገለልተኝነት፣ሰብኣዊነትን ነፃነትን ሰብኣዊ ሓገዝ ንምቅራብ ክፍቀድ ኣለዎ ኢሉ። 
Politics,ሕብረት ኣውሮፓ ብተወሳኺ ኣብ ልዕሊ ስቪላትን ኣብ ኢትዮጵያ ዝርከቡ ስደተኛታትን ዝወሃብ ሓለዋ ዘተሓሳስብ እዩ ይብል።ይወርድ ዘሎ ጉድኣት፣ከቢድ ሰብኣዊ መሰላት፣ዓለምለኸ ሕጊ ስደተኛታትን ዓለምለኸ ሕጊ ሰብኣዊነትን ይግእሃስ ከምዘሎ ፀብፃባት ኣለው ይብል ሕብረት ኣውሮፓ። እቲ መግለፂ ብምውሳኽ ብመሰረት ዓለምለኸ ሕጊ ስደተኛ፣ሰብኣዊ መሰላትን ሕጊ ሰብኣውነትን ሓለዋ ምግባር ከምዝግባእ፣ ናይ ምምላስ ተግባር ወይ ኤርትራዊያን ስደተኛታት ብሓይሊ ከይምለሱ ሓለዋ ምግባሩ ከረጋግፅ ግቡእ እዩ ይብል። ሕብረት ኣውሮፓ ኣብ ግጭት ትግራይ የጎሃህሩን ጭፍጨፋ ይፍፅሙን ዓሌታዊ ህውከት የጋድዱ ከም ዘለው ይግለፅ ዘለውን ወታደራት ኤርትራ ካብ ትግራይ ክወፁ ኣብ ምፅዋዕ ሕብረት ኣውሮፓ ምስ ዩናይትድ ስቴርስ ተፀምቢሩ ኣሎ ይብል። 
Politics,ሚኒስተር ጉዳያት ወጻኢ ኣሜሪካ ቶኒ ብሊንከን ሎሚ ሓሙስ ምስ ቀዳማይ ሚኒስተር ኢትዮጵያ ኣብይ ኣሕመድ ኣብ ኣገዳስነት ክልቲኣዊ ዝምድና ሕቡራት መንግስታት ኣመሪካን ኢትዮጵያን ምዝርራቦም ኣፈኛ’ቲ ሚኒስትሪ ኔድ ፕራይስ ገሊጹ። ኣብቲ ርክብ ሚኒስተር ጉዳያት ወጻኢ ኣሜሪካ ቶኒ ብሊንከን ኣብ ክልል ትግራይ ብዛዕባ ዘሎ ሰብ ኣዊ ቅልውላው ብዓሙቕ ከምዘተሓሳሰቦም ገሊጾም። ተወሳኺ ሞት ንምክልኻል ድማ ህጹጽ ሰብኣዊ ሓገዝ ብዘይ ዝኾነ ዕንቕፋት ክባጻሕ ከምዘድልይ ምግላጾም ተሓቢሩ። ሚኒስተር ጉዳያት ወጻኢ ኣሜሪካ ቶኒ ብሊንኪን ብዘይካዚ ኣመሪካ ኣብ መደባት ተሃድሶ ኢትዮጵያ ዘለዋ መብጽዓ ዳግማይ ኣረጋጊጾም። ሃገሮም - ኣብ መጻኢ ኣብ ዝካየድ ሃገራዊ ምርጫ ኢትዮጵያ፣ ዞባዊ ሰላምን ጸጥታን፣ ደሞክራስን ሰብኣዊ መሰላትን፣ ፍትሕን ተሓታትነትን ከምኡውን ቁጠባዊ ብልጽግና ኩሎም ኢትዮጵያውያን ክትተሓጋገዝ ምዃና ምርግጋጾም እቲ ካብ ኣፈኛ ሚኒስትሪ ጉዳያት ወጻኢ ኣመሪካ ዝተዋህበ ሓበሬታ ጠቒሱ።
Politics,ቦቢ ዋይን ብዝብል ሽም ዝፍለጥ ናይ ኡጋንዳ መራሒ ተቓዋሚ ሮበርት ኪያጉላኒ ፕሬዝዳንት ዩዌሪ ሙሶቮኒ ዳግም ዝተመረፅሉ ናይ 14 ጥሪ ምርጫ ብምሙጋት ትማሊ ሶኑይ ጥርዓን ኣቕሪቡ።ጠብቓታት ዋይን ቤት ፍርዲ ነቲ ምርጫ ክስዕሮ ጥራሕ ከይኮነስ ንሻድሻይ ግዜ ዝሰዓሩ ሙሶቨኒ ፈፂሞም ዳግም ከይወዳደሩ ከረጋግፅ ድልየት ኣለዎም። ንመራሒ ተቓዋሚ ቦቢ ዋይን ዝውክሉ ጠበቓታት እቲ ናይ 14 ጥሪ 2021 ኣ\ፈ ምርጫ ዋጋ ከምዘይብሉ ዘርእዩ ሰነዳት ትማሊ ሶኑይ ንጠቕላሊ ቤት ፍርዲ ኣቕሪቦም ኣለው። ዋና ጠበቓ መዳርድ ሰጎና ወታደራት ንናይ ምርጫ ጣቢያታት ክወሩን ኣቐዲሙ ድምፂ ዝተውሃበሉ ናይ ምርጫ ካርዲ ናብቲ መውሃቢ ድምፂ ከእትውን ተራእዮም እዮም ይብል። ፕሬዝዳንት ሙሰቨኒን ደገፍቶምን ምፍርራሕን ምጭብርባርን ንዓሰረተታት ዓመታት ናይ መዕወቲ ሜላታት ገይሮም ክጥቀምሉ ዝፀንሑ እዩ ክብሉ ይከራኸሩ። እቲ መስርሕ ምርጫ ብምሉኡ ናብ ኩነታት ሽብር ተቐይሩ ዝበሉ ንሶም ‘’ሙሰቨኒ ዝሳተፈሉ ዝኾነ ይኹን ምርጫ ሰላማዊ ምርጫ ከምዘይኸውን ንፈልጥ።እቲ ሕገ መንግስቲ ዝጠልቦ ነፃን ፍትሓውን ምርጫ ክኸውን ኣይኽእል እዩ’’ ኢሉ። 
Politics,"ክልል ትግራይ ናብ ""ንቡር ኩነታት ተመሊሳ"" ክብል መንግስቲ ኢትዮጵያ ንሰራሕተኛታት ምምሕዳር ባይደን ብውልቂ ይነግሮም ኣሎ።ሓደሽቲ ናይ ዓይኒ መሰኻኽር ግን ውቃዕ ዓረር ጠያይቲ ኣብ ዘለዎም ገዛውትን ፈቐዶ ከባቢታት ገጠርን ዝተሓብኡ ነበርቲ ትግራይ ኣብ ፍርሒ ከምዝርከቡ ገሊፆም።እቲ ኵናትን ሕፅረት መግቢን ዘሕደሮ ፅልዋ ገና ኣይተፈለጠን። ሓደ በዓል ስልጣን ዶብ ኣልቦ ሓካይም (Doctors Without Borders) ናይ ዝተባህለ ዓለምለኸ ትካል ""ዝለዓለ ብዝሒ ዘለዎ ህዝቢ ብሓቂ እውን ብቐታሊ ሳዕቤናት ይሳቐ ኣሎ’’ ክብሉ ኣጠንቂቖም። "
Politics,ሓደ ናይ ቀደም በዓልስልጣን ካብ ገጠር ክልል ትግራይ ብስልኪ ከምዝበሉዎ ምስ ኤርትራ ኣብ ዘዋስኑ ርሑቕ ከባቢታት ቅድሚ ምእካብ ምህርቲ ወታሃደራት ስለዘቃፀሉዎ ወይ ስለዝሰረቑዎ ጥምየት ነቲ ገባር ቆሪኑዎ ኣሎ ኢሎም። ኣብ መንጎ ሓይልታት ኢትዮጵያን ትግራይን ኣብ ሕዳር ዝጀመረ ግጭት ቀፂሉ ኣሎ።ገሊኦም ሜላታት ርክብ ተቛሪፆም ነበርቲ ዝወረደ ነገር ዝርዝር ሓበሬታ ንምሃብ ብፍርሒ ተዋሒጦም፤ዳርጋ ኩሎም ጋዜጠኛታት እውን ከይኣትው ተኸልኪሎም'ዮም።ብ ኣሽሓት ዝቑጸሩ ሰባት ምሟቶም ይእመን። 
Politics,"ምኽትል ቀዳማት ሚኒስትር ኢትዮጵያ ደመቀ መኮነንን መሳርሕቶምን ኣትላንቲክ ካውንስል ዝተባህለ ትካል ዝሓለፈ ዓርቢ ኣብዘዳለዎ ናይ ውልቂ ኣኼባ መብርሂ ሂቦም ኔሮም።ኣብ ክልል ትግራይ 1.5 ሚሊዮን ሰባት ሰብኣዊ ሓገዝ ረኺቦም ኣለው ኢሎም።ስደተኛታት ኤርትራ ብሕማቕ ተታሒዞም ዝብል ""ሓሶትን ፖለቲካዊ መበገሲ ዘለዎም ክስታትን’' እዮም ክብሉ ስኽፍታቶም ምግላፆም ፋና ብሮድካስቲንግ ኮርፖሬት ሓቢሩ ኣሎ።ሰራሕተኛታት ባይደን ኣብቲ ኣኼባ ምስታፎም ፀብፃብ ፋና ሓቢሩ። ኤርትራዊያን ስደተኛታት ኣብ ጎኒ ወታሃደራት ኢትዮጵያ ብምዃን ኣንፃር ሓይልታት ክልል ትግራይ ብዝተዋግኡ ወታደራት ኤርትራ ዒላማ ኮይኖም ኣለው።ምምሕዳር ባይደን እሙናት ፍፃመታት ስርቂ፣ምዕማፅ ደቂ ኣንስትዮን ካልኦት መግሃስትታትን ብምጥቃስ ኤርትራ ብዘይውዓል ሕደር ክትወፅእ ፅዕንቶ ይገብር ኣሎ። "
Politics,ኣብ ትግራይ ኣተሓባብሪ ዶብ ኣልቦ ሓካይም \Doctors Without Borders\ Albert Vinas ዘውፅኡዎ ሓዱስ ሓበሬታ ብሰንኪ ውግእን ፍቓድ ንምርካብ ኣፀጋቢ ብምዃኑን ምእታው ኣብ ዘይክኣለሎም ‘'ኣብ ከባቢታት ገጠር ክኸውን ብዝኽእል ኣዚና ተጨኒቕና ኣለና’’ኢሎም። ኣስዕብ ኣቢሎም ድማ ‘’ዓበይቲ ዓዲ ናይቲ ማሕበረሰብን ባህላዊ መራሕትን ናይዞም ከባቢታት እዚኦም እቲ ኩነታት ኣዚሕ ሕማቕ ምዃኑ ነጊሮምና እዮም’’ኢሎም ኣለው ዝሓለፈ ዓርቢ ኣብ መርበብ ሓበሬታ ኣብ ዝወፀ ፅሑፎም። ኣብ ትግራይ ነበርቲ ስልኪ ቕፅሮም ኣብ ወረቐት እናፀሓፉ ስድርኦም ንሰሙናት ሃለዋቶም ዘይፈልጡ ክደልዩሎም ንመሳርሕቶም ከምዝሃቡዎም ኣልበርት ቪናስ ገሊፆም። ካብ መወዳእታ ታሕሳስ ጀሚሮም ንከተታማታት ዓዲግራት፣ኣክሱምን ዓድዋን ብእካላ ምስ ርኣይወን ‘’ብከቢድ ፍርሒ ኣብ ውሽጢ ገዛውቱ ዝተዓፀወ ህዝቢ ሪኢና’’ ኢሎም። 
Politics,ኣብ ትግራይ ኵናት ካብ ዝጅምር ልዕሊ 80 ማዕልታት ኣቑፅሪ ኣሎ። ብሰንኪ እዚ ህይወት ብዙሓት ሰባት ጠፊኡ፣ ማእለያ ዘይብሉ ንብረት ዓኒዩ ከቢድ ዓፀቦ ኣንፀላሊዩ፣ ሰባት ብጥምየትሙማት ምጅማሮም ሰበስልጣን ክልል ትግራይ ከይተረፈ የረጋግፁ ኣለው። ነበርትን ዓለምለኸ ማዕኸናት ዜናን ደቂ ኣንስትዮ ፆታዊ ዓመፅ ይፍፀም ከምዘሎ ይገልፁ ኣለው። ሕቡራት መንግስታት ብወገኑ ኣብ ትግራይ ኣብ ልዕሊ ደቂ ኣንስትዮ ይፍፀም ዘሎ ፆታዊ ጥቅዓት ከምዘሻቐሎ ገሊፁ ኣሎ። መሰኻኽር ዓይኒን ስድራ ግዳያትን ወታደራት ኤርትራ ኣብ ከተማ ኣኽሱም ኣብ ልዕሊ ሰላማዊያን ሰባት ንኽትግለፆ ዘፀግም ዝበሉዎ ጭፍጨፋ ከምዝተፈፀመ ይገልፁ። መብርሂት ፍፁም 28 ዓመት ዝዕድሚኡ ዓብይ ሓወይ ተኽላይ ፍፁምን ወዲ 13 ዓመት ንእሽተይ ሓወይ ክብሮም ፍፁምን ኣብ ገዝኦም ከለው ተረሺኖምኒ፣ ኣብ ከቢድ ሓዘን'የ ዝርከብ' ትብል። 
Politics,ኣብ ዓለምለኸ ተሓላቒ ሰብኣዊ መሰላት Amnesty International ንጉዳይ ኢትዮጵያን ኤርትራን ዘፅንዑ ኣቶ ፍስሃ ተኽሌ ኣብ ከተማወታደራት ኤርትራ ኣብ ከተማ ኣክሱም ንመናእሰይ ምቕታሎም ሓበሬታ በፂሑና ኣሎ ኢሎም።ኣብ ኣክሱም ይኹን ኣብ ካሎት ከባቢታት ይፍፀሙ ኣለው ዝብሃሉ ቅትለታትን መግሃስቲ ሰብኣዊ መሰላትን ንምምርማር ንመንግስቲ ኢትዮጵያ መእተዊ ፍቓድ ሓቲትና ኣብ ምፅባይ ንርከብ ኣለና ኢሎም። ካብ ጊዚያዊ ምምሕዳር ክልል ትግራይን ፌደራል መንግስትን ሪኢቶ ንምርካብ ዝገበርናዮ ፃዕሪ ኣይሰለጠን። እቲ ቅትለት ብዝምልከት ብኻሊእ ነፃ ወገን ኣይተረጋገፀን። እዚ ከምዚ'ሉ ከሎ፣ ሓደ መነቱ ክዕቀበሉ ዝደለየ ኣባል ሰራዊት ኤርትራ ንመሳርሕትና ድምጺ ኣሜሪካ ኣብ ዝሃቦ ቃለ ምልልስ 'ኣብ ከተማታት ኣኽሱን ካልኦት ከተማታትን ኣብ ዝኣተናሉ እዋን ንተጋሩ ነድሕን ነይርና እምበር ኣይቀተልናን' ኢሉ። ነቲ ቅትለት ብዓይኑ ዝርኣየን፣ ኣብ ኣክሱም በፂሓ ንዝተመለሰት ምስክር'ውን ኣዘራሪብና ኣለና። 
Politics,ብሰንኪ ኣብ ክልል ትግራይ ዝወረደ ኩናትን ምፍንቓልን፡ ሰላም ከመይ ይምለስ፡ ይቕረታን ይቕረ ምብህሃልን'ከ ብኸመይ ክፍጠር ይኽእል ኣብ ዝብል ክልተ አጋይሽ ተዘራሪቦም ኣለዉ፡ ካብ ሰማዕቲ ዝቐረበ ሕቶታት'ውን መሊሶም ኣለዉ። ኣቶ ምዑዝ ገብረሂወት፡ ኣምባሳደር ሰላምን ተቓላሳይ መሰላትን ካብ ኢትዮጵያ፥ ቅድስት ተስፋዬ ድማ ኣተኣናጋዲት መደብ ይቕረ ምብህሃል ካብ ኣመሪካ'ዮም።
Politics,ወታደራት ሶማሌ ናብ ደማዊ ግጭት ኢትዮጵያ ክልል ትግራይ ክዋግኡ ተላኢኾም ብዝብል ክስታት ምኽኒያት ኣብ ልዕሊ መንግስቲ ሶማሊያ ፀቕጢ እናሓየለ ምምፅኡ ተፈሊጡ።ኣዴታት ኣብ ዋና ከተማ ሞቓድሾን ካልኦት ከባቢታትን ፈለማ ንወታደራዊ ስልጠና ናብ ኤርትራ ዝተልኣኹ ደቀን ናብ ትግራይ ተላኢኾም ብዝብል ስግኣት ኩነታቶም ንምፍላጥ ብዙሕ ዘይተለምደ ናይ ተቓውሞ ሰልፊ ኣካይደን። ንናይ ቀርኒ ኣፍሪካ ዘይምርግጋእ ሓደጋ ኣብ ዝኾነን ሓይልታት መንግስቲ ኢትዮጵያ ካብ ሕዳር ጀሚሩ ኣብ ትግራይ የካይዱዎ ዘለው ውግእን ክሳተፉ ደቀን ናብ ትግራይ ተወሲዶም ዝብል ስግኣት ሓዲሩወን ኣሎ እዘን ኣዴታት። መጀመሪያ ንወታደራዊ ስልጣን ናብ ኤርትራ ዝተልኣኹ ኩነታት ውላደን ብምሕታት ኣዴታት ብዙሕ ልሙድ ዘይኮነ ኣብ ዋና ከተማ ሞቓድሾን ካልኦት ከባቢታትን ተቓውሞታት ኣካይደን ኣለዋ። 
Politics,ወታደራዊ ስልጠና ክወስዱ ናብ ኤርትራ ዝተልኣኹ ውላዳትና ተመንጢሎም ንቀዳማይ ምንስቴር ኣብይ ኣሕመድ ክዋግኡ ተላኢኾም ዝብል ሰሚዐ ትብል ፋጡማ ሞዓሊም ዓብዱል ኣዲኡ ንወዲ 20 ዓመት ወታደር ኣሕመድ ኢብራሂም ጁማለህ። ‘’ብመሰረት ዝረኸብኩዎ ሓበሬታ ደቅና ብቐጥታ ናብ ከተማ መቐለ እዮም ተወሲዶም።እንታይ ከምዝስምዓኒ ትርዳእ ትኸውን።ንትሽዓተ ኣዋርሕ ኣብ ከብደይ ዝፀርኩዎ ኣደ እየ፤ደመይን ስጋይን እዩ’’በለት ብምውሳኽ። ሰሙን ወታደራት ሶማሌ ኣብ ትግራይ ኣይተሳተፉን ክትብል ኢትዮጵያ ኣብዚ ነፂጋቶ ኣላ።ኤርትራ ኣብ ትግራይ ኣይኣትወተን ክትብል ኢትዮጵያ ኣሉ ምባላ ቀፂላትሉ ኣላ። ቀዳማይ ምንስቴር ኣብይ ናይ ኖቤል ሽልማት ሰላም ዘርከበሎም ኣብ 2018 ኣ\ፈ ምስ ኤርትራ ሰላም ፈጢሮም። 
Politics,ሕዚ ሓይልታት ኢትዮጵያን ኤርትራን ኣብ ልዕሊ ናይ ሓባር ፀላእቶም ዝኾኑ ኣብይ ኣሕመድ ናብ ስልጣን ቅድሚ ምምፅኦም ንመንግስቲ ኢትዮጵያ ንኣስታት ሰላሳ ዓመታት ተቖፃፂሮምዎ ዝነበሩን ሕዚ ይህደኑ ዘለውን መራሕቲ ትግራይ ተሓባቢሮም ኣብቲ ግጭት ይሳተፉ ኣለው ይብሉ ነቐፈቲ። ናይ ሶማሊያ ፕሬዝዳንት ዓብዱላሂ መሓመድ ዓብዱላሂ ወታደራት ሶማሌ ኣብ ትግራት ተሳቲፎም ዝብል ክሲ ክምርምሩዎ ኣብ ፓርላማ እታ ሃገር ሓላፊ ጉዳያት ኮሚቴ ወፃኢዝኾኑ ዓምዱል ኦሶበል ዓሊ ተሓቲቶም ኣለው። ‘’መንግስትና እንታይ ይሰርሕ ከምዘሎ ናይ ምቁፅፃር መሰል ኣለና እዩ’’ ኢሎም ዓሊ ንማዕኸናት ዜና ኣብ ዝተዘርግሐ ደብዳቢኦም። 
Politics,ናይ ሶማሊያ እጄንሲ ስለያ ምኽትል ዳይረክተር ዝነበሩ ኢስማዒል ዳሂር ዖስማን ''እዞም ስልጠንኦም ቅድሚ ነዊሕ እዋን ክዛዘም ዝነበሮንም ወታደራት ንልዕሊ ሓደ ዓመት ንምንታይ ናብ ገዝኦም ኣይተመለሱን ዝብል ምሕታት ግቡኡ እዩ’’ኢሎም። ምንስቴር ሓበሬታ ሶማሌ ዖስማን ኣቦኮር ደደ ንስልጠና ኣብ ወፃኢ ሃገር ዘለው ወታደራት ሶማሌ ኣብ ግጭት ትግራይ ኣይተሳተፉ ክብሉ ነፂጎምዎ ኣለው። ‘’ኣብ ትግራይ ምስኦም ኮይኑ ዝዋጋእ ብመንግስቲ ኢትዮጵያ ዝተሓተተ ወታደራት የለውን’' ኢሎም ብምውሳኽ። እታ ሃገር ኣብቶም ዝቕፅሉ ሰሙናት ሃገራዊ ምርጫ ንምክያድ ኣብ እትዳለወሉ እዋን ኣብ ኣዚዩ ተዃስሓይ ግዜ እዩ ወፃኡ ዘሎ እቲ ጉዳይ።ክልተ ክፍለ ግዝኣታት ኣብቲ ምርጫ ኣይንሳተፍን ኢለን ኣለዋ።እቶም ፕሬዝዳንት ብኽፋል ምርጫ ክካየድ ይደፍኡሉ ኣለው ክብል ተቓዋሚ ውድብ ይኸስስ። ተቓዋሚ ፕሬዝዳንታዊ ሕፁይ ዓብዱርሕማን ዓብዲሻኩር ምዋርሳም ‘’ወለዲ ምስ ደቆም ርክብ ከምዘይብሎምን ገሊኦም ድማ ደቆም ምሟቶም ከምዝተነገሮምን ፃውዒት የቕርቡልና እዮም ዘለው’’ኢሎም።’’ብመሰረት ንረኽቦ ዘለና ሓበሬታ እዞም ቆልዑ ናብ ኵናት ሰሜን ኢትዮጵያ ተወሲዶም ኣለው።ነፃ ሃገራዊ ኮሚሽን ነቲ ጉዳይ ክምርምሮ ንፅውዕ ኣለና’’ ኢሎም ብምውሳኽ።
Politics,"ጆ ባይደን መበል 46 ፕሬዝዳንት ኣብ ዝኾንሉ ዩናይትድ ስቴትስ ናብ ናይ ሓድነት መንስግቲ ተመሊሳ ኣላ። ዴሞክራት ንሰኔት ተቖፃፂሮምዎ ኣለው።ብመሪሕነት ኣፈ ጉባኤ ቤት ምኽሪ ወከልቲ ህዝቢ ዩናይትድ ስቴትስ ናንሲ ፐሎሲ ባይደን ዓበይቲ ለውጥታት ሕጊ ናይ ምውፃእ ዕድል ክህልዎም እዩ። ፕሬዝዳንት ጆ ባይደን ኣብ ቅድሚኦም ቡዝሓት ብድሆታት ይፅበይዎም ኣለው።ቀዳማይ ካብቶም ፈተናታት ን400,000 ሰባት ዝቐተለ ኮሮናቫይረስ እዩ። ዴሞክራት ሕዚ ኣብ ትሕቲ መሪሕነት ሰኔተር ቻክ ሹመር ንሰኔት ዩናይትድ ስቴት ስ ተቖፃፂሮምዎ ኣለው። እዚ ሰኔት እዚ ኣንፃር ናይ እዋኑ ሓደገኛ ፀገማት ክገጥም እዩ ዝበሉ ሹመር ‘’ኣብ ወለዶታት ሓደ እዋን ዘጋጥሙ ቅልውላዋት ጥዕናን ቁጠባን እዩ ገጢሙና ዘሎ።ኣብ ዘርኢ\ዓሌት፣ዘይምዕሩይ ዕድል ቁጠባ፣ማዕርነት ኣብ ትሕቲ ፅላል ሕግን ንወለዶታት ዝዘልቕ ለውጢ ከምፅእ’’ እዩ ኢሎም። "
Politics,ንቴለቭዥን ትግራይ ክፍሊ አምሓርኛ ዝሰርሕ ጋዜጠኛ ዳዊት ከበደ ትማሊ ሰሉስ ምሸት ብሓይልታት መንግስቲ ከምዝተቀትለ ምንጭታት ቪኦኤ ገሊጾም። መሳርሕቱን ብጾቱን ተቃውሞኦም ከምዘስምዑ ተፈሊጡ አሎ። ኮምሽን ፖሊስ ኣብ ትሕቲ ጊዝያዊ ምምሕዳር ብዛዕባ'ቲ ቅንጸላ ሪኢቶ ክህብ ዝኽእል እንተኾይኑ ዝተገበረ ጻዕሪ ግና ኣይሰለጠን። እንተረኺብና ክነቅርበልኩም ኢና። 
Politics,"ኣሜሪካዊያን ሎማዕቲ ሓሙስ 13 ጥሪ ወይ 20 ጥሪ ሓዱሽ ፕሬዝዳንቶም ተቐቢሎም ኣለው።ዝሓለፉ ሒደት ኣዋርሕ መሪር ፅልእን ህውከትን ዝተርኣየሎም እዋን ክኾኑ ከለው ብርክት ዝበሉ ኣሜሪካዊያን ንዓወት ፕሬዳንት ጆ ባይደን ኣብ ምርጫ ምዕዋት ክቕበሉዎ ኣይክኣሉን። ርግፀኛ ዘይነበረ ውፅኢት ምርጫ ምስተግሃደ ግንጆ ባይደን ከምዚ ኢሎም ‘’ናይዛ ሃገር ህዝቢ ተዛሪቡ ኣሎ።ግልፂን ዘእምን ዓወት ሂቡና ኣሎ’’ ኢሎም። ፕሬዝዳንት ዶናልድ ትራምፕ ንደገፍቶም ብምትእኽኻብ ኣብቲ ውፅኢት ሕቶ ምልዓሎም ቀፂሎም።እዚ ኣብ መወዳእታ ኣብ ልዕሊ ካፒቶል ዓመፅ ክልዓል ምኽኒያት ኮይኑ። ካፒታል ሕዚ ወታደራዊ ድፋዕ እዩ ኮይኑ።መድረኽ መፈፀሚ ቃለ መሓላ ካብ ተመልከቲ ሪሒቑ።25,000 ኣባላት ሃገራዊ ዘብዒ /National Gurads/ ሓዊሱ ግዙፍ በዝሒ ፖሊስ ተዋፊሮም። "
Politics,ብምንፅፃር ፕሬዝዳንት ትራምፕ ነጋዳይ ክኾኑ ከለው ፕሬዝዳንት ባይደን ግን ምኩር ፖለቲከኛ እዮም። ባይደን ብህዝቢ እናተመረፁ ንኣስተታ ሓምሳ ዓመታት ሰሪሖም እዮም።ናይ ፕሬዝዳንት ባራክ ኦባማ ምኽትል ፕሬዝዳንት ብምዃን ክልተ ናይ ስልጣን ዘመን ኣገልጊሎም።ቅድሚኡ ድማ ናይ ዴላዌር ኣድመፅቲ ንናይ ዩናይትድ ስቴትስ ሰኔት ንሽዱሽተ ግዜ መሪፁዎም እዩ። መጀመሪያ ምስ ተዓወቱ ድሕሪ ሓደ ወርሒ ብዓልቲ ቤቶምን ህፃን ጓሎምን ብሓደጋ መኪና ህይወተን ስኢነን፤ክልተ ኣወዳት ደቆም ክኣ ብከቢድ ቆሲሎም። ሰኔተር ባይደን ለይቲ ምስ ክልተ ደቆም ሓቢሮም ከሕልፉ ሕድ ሕድ ምሸት ካብ ዋሽንግተን ዲስ ናብ ዴላዌር ንቴስዓ ደቓይቕ ብባቡር ይጉዓዙ ነይሮም። ባይደን ናይ ደም ቧምቡኦም ንምፅጋን ክልተ ግዜ ናይ ሓንጎል መጥባሕቲ ተገይሩሎም።ኣብ 2015 ኣ\ፈ ምኽትል ፕሬዝዳንት ኣብ ዝነበርሉ እዋን ዓብይ ወዶም ቦ ብናይ ሓንጎል ካንሰር ህይወቱ ስኢኑ። 
Politics,ኵናት ኣብዝተኻየዶ ክልል ትግራይን ኣዋሰንቲ ከባቢታትን ዘሎ ኩነታት ናብ ቅልውላው ከምርሕ ከምዝኽእል ኮሚሽን ሰብኣዊ መሰላት ኣተሓሳሲቡ።ኣብ ጎንደር፣ዳንሻ፣ከምኡ እውን ኣብ ክልል ትግራይ ዞባ ደቡብ ወረዳ ጨርጨር ዝተመዛበሉ ሰባት ኩነታት ዝምልከት እቲ ኮሚሽን ህፁፅ ሰብኣዊ ረድኤትን ሓገዝን ክቐርብ ኣለዎ ኢሉ ኣሎ። እቲ ኮሚሽንካብ 6 ታሕሳስ ክሳብ 11 ታሕሳስ 2013 ዓ\ም ኣብ ጎንደርን ዳንሻን ካብ 22 ታሕሳስ ክሳብ 27 ታሕሳስ 2013 ዓ\ም ድማ ኣብ ክልል ትግራይ ዞባ ደቡብ ወረዳ ጨርጨር ናብ ዝርከቡ ናይ ገጠር ዓድታት ኡላጋን ቢሶበርን ብምጉዓን ናይ መንግስትን መንግስታዊ ዘይኮኑን ኣካላትን፣ዝተጎድኡን ካልኦት ዝምልከቶምን ኣካላት ብምዝርራብ ዘካየዶ ምርመራ ዕላዊ ገይሩ ኣሎ። ምርመራ ኣካይደ ኣብ ዝበሎም ዳንሻ፣ሑመራ፣ኣብ ቢሶበርን ኡላጋን እቲ ኵናት ናይ ስቪላት ሞትን ኣካላዊ ጉድኣትን ምስዓቡ ኣረጋጊፁ ኣሎ። 
Politics,ኣብ ዓለምለኸ ተሓላቒ ሰብኣዊ መሰላት ዳይረክተርቀርኒ ኣፍሪካ ላቲሻ ባደር ኣብ ሱዳን ናብ ዝርከብ መዕቖቢ ስደተኛታት ብኣካል ከይዳ ዝርኣየቶን ካብቶም ስደተኛታት ዝሰምዓቶን ክትገልፅ ከላ መብዛሕቲኦም ዝሰነድናዮ እቶም ስደተኛታት ኣብ መጀመሪያ ሰሙናትእቲ ወግእ ኣዚዮም ዝተሃሰዩ ካብ ምዕራብ ትግራይ እዮም ኢላ። ኣዚዩ ብዙሕ ምምዝባል ሰላማዊያን ሰባት ስቪላት ኣብ ዝነብርሎም ከባቢታት ከቢድ ደብዳብ ብረት ስዒቡ ድማ መጥቓዕቲ ሰራዊት ምክልኻልን ተሓባበርቶምን እውን ሪፖርት ረኺብና ኢና ኢላ። ‘’ዘዘራረብናዮም ነበርቲ ምዕራብ ትግራይ ብዙሕ ወራር\ስርቂ\፣ብፍላይ ፍሉይ ሓይሊ ብዝብል ሽም ዝፍለጡ ዕጡቓት ሓይልታት ፖሊስ ጎረበት ክልል ኣምሓራን ፋና ተባሂሎም ዝፅዋዑ ጉጅለ ሚሊሺያን ናይ ውልቂ መንበሪ ኣባይቲን ናይ ንግዲ ትካላትን ዘረፋ እዚ ጥራሕ ከይኮነስ ናይ ሕርሻ ፕሮጀክታት’’ትብል። ‘’ከተማታት ኣብ ትሕቲ ቁፅፅር ሰራዊት ምክልኻል ኢትዮጵያ ምስ ወዓላ ዝተሰነደ ዘይሕጋዊ ቅትለት ኣብ ምዕራብ ትግራይ ካብ ዝሰነድናዮም ገሊኦም ተርእዮታት እዮም።ኣብ ካልኦት ከባቢታት እቲ ክልል መብዛሕቲኡ ብሓይልታት ኤርትራ ተፈፂሞም ዝብሃሉ ተመሳሰልቲ መግሃስቲ ክንምርምሮ ሪፖርት ክበፅሐና ጀሚሩ ኣሎ’’ ኢላ። 
Politics,ከባቢ 9 ሕዳር ኣማእቲ ሰባት ዝተቐተልሉን ጭካነ ዝተምልኦ ጭፍጨፋን ኣብ ከተማ ማይ ካድራ ምፍፃሙ ዘጥራጥር ኣይኮነን ዝበለት ባደር ።‘’ካብታ ከተማ ዝሃደሙ ብዙሓት ዘዘራረብናዮም ስደተኛታት ኣማእቲ ዝሞቱ ሰባት ተተኵሱዎም ዝተቐትሉ ጥራሕ ከይኮነስ ብካራ፣ብማዕፅድን ገጀራን ተወጊኦም ወይ ተተልቲሎም ብዓይኖም ከምዝርኣዩ ገሊፆምልናኣለው።ዘዘራአብናዮም ውልቀሰባት ከምዝበሉና ክልቲኦም ብሄራት ኣምሓራን ትግራይን ከምዝተህቀትሉ እዩ።ስራሕ ኮሚሽን ሰብኣዊ መሰላትኢትዮጵያ ኣዚዩ ኣገዳሲ እዩ።ብሰፊሑ ብሕቡራት መንግስታት ዝመራሕ ምርመራ ክካየድ ኢና ንፅውዕ ዘለና’’ ክትብል ሓቲታ። እዚ ግጭት እዚ ኣብ ዝሓለፈ ዓሰርተ ዓመታት ኣብ ዓለም ተሰሚዑ ብዘይፈልጥ ኣገባብ ኣብ ፀልማት ዝተኻየደ ምዃኑ ዘጠራጥር ኣይኮነን ዝበለት ላቲሺያ ባደር መብዛሕቲኦም ዘዘራረብናዮም ስደተኛታት ካብ ስድርኦም ዝኾነ ይኹን ሓበሬታ ኣይሰምዑን ዘለው ክትብል ሓቢራ። ‘’ወለዲ ንደቆም ይደልዩ ሰብኡት ንኣንሽቶም ይደልዩ ድሮ ኣእምርኦም ዝተረበሹ እሞ ድማ ንዝተመዛበሉ ሰባት ኣዚዩ ኣፀጋሚ እዩ’’ ክትብል ሓቢራ። 
Politics,ምዕፃው ኮሚኒኬሽን ጋዜጠኛታት ስርሖም ከይሰርሑ ከልኪሉ ጥራሕ ከይኮነስ ከማና ዝበሉን ኣብቲ ክልል እንታይ ይኸውን ከምዘሎ ክስንዱ ንዝደልዩ ካልኦት ውድባትን ኣፀጋሚ ከምዝኾነ ብምግላፅ ተዋጋእቲ ወገናት ከመይ ዝበለ ሓበሬታ ክቐርብ ከምዘለዎ ኣብ ምውሳን ፌደራል መንግስቲ ብሒቱ ምሓዙ ምዃኑ ኣፀጋሚይገብሮ ኢላ። እቲ ምዕፃው ኮሚኒኬሽን ብኩሎም ተዋጋእቲ ወገናት ዝፍፀሙ መግሃስትታት ብፌደራል ሓይልታትን ተሓባባርቱን ዝፍፀም መግሃስትታት ጥራሕ ከይኮነስ ብናይ ህወሓት ሓይልታት ዝፍፀኑ መግሃስትታት ኣብ ምስናድ ተፅዕኖ ኣለዎ ክትብል ገሊፃ። እቲ ውግእ ካብ ዝጅመር ልዕሊ60 ማዕልታት ኣብቲክልል ቕትለት፣ዕንወትን ራሰያን ንብረትን ታሪኻዊ መስጊድ ኣል ነጃ ሓዊሱ ምዕናው ሓድግታትን ይፍፀም እዩ ዘሎ። 
Politics,ኣብ ትግራይ ዝተወለዐ ውግእ ዳርጋ ክልተ ወርሒ ይኾኖ ኣሎ። ብመሰረት ዶ/ር ገላዴዎስ አርአያ 'ኣብ'ቲ ውግእ ንሰላማዊያን ሰባት ኮነ ኢልካ መጥቃዕቲ ብሰብ ኣልቦ ነፈርቲ (ድሮን) ብተወንጫፊን ከምዝተፈጸመ፣ ዘረፋ ዓበይቲን ናእሽቱን ትካላት ብሰራዊት ኤርትራ ከይተረፈ ከምዝተፈጸመ' ገሊጾም። ኢንጂነር ግደይ ዘረአጽየን ብወገኖም 'ሰራዊት ኤርትራ ኣብ'ቲ ውግእ ከምዝተሳተፈን ከምዝድግፍዎን፣ ጠንቂ እቲ ውግእ ህወሓት ዝመርሖ መንግስቲ ትግራይ፣ ንኤርትራ፣ ማእከላይ መንግስቲን ክልል ኣምሓራን ከምጸላኢ ገይሩ ዝገለጾም ስለዝኾነ፣ እዞም ሓይልታት ኣብ'ቲ ውግእ ምስታፎም ዘግርም ኣይኮነን' ኢሎም። ኣብ'ዚ ሓድሽ ዝኸፈትናዮ መደብ ሕቶን መልሲን ምስ ኣጋይሽ ካብ ሰማዕቲ ዝተቀበልናዮም ሕቶታት ቀሪቦም ካብ ኣጋይሽ መልሲ ተዋሂቡ አሎ።
Politics,ኣብ ትግራይ ኵናት ስዒቡ ኣብ ማሕበራውን ቁጠባውን እቲ ክልል ከቢድ ዕንወት ወሪዱ እዩ።ሰራዊት ምክልኻል ኢትዮጵያ ብዞባ ደቡብ ትግራይ ኣብ ዘኣተወሉ እዋን ኣብ ጎልጎል ራያ ናይ ዝሰርሑ ብርክት ዝበሉ ኢንቨስተራት ከምዝተወረረን ከምዝዓነወን ዘዘራርብናዮም ሰብ ሃፍቲ ይገልፁ።ምሉእ ብምሉ ንብረቶም ከምዝዓነወ ምስ ዝገለፁልና ክልተ ኢንቨስተራት ቃለ ምልልስ ኣካይድና ኣለና።ፌደራል መንግስቲ ንዚኦም ንምሕጋዝ ዝጀመሮ ምንቅስቓስን መልሲ ሓላፊ ጊዚያዊ ቢሮ ንግዲ መልሲ ፌደራል መንግስትን ክልል ትግራይን እውን ሒዝና ኣለና።ገብረ ገብረመድህን እዩ ኣዋዲዱዎ ናብኡ ከሕልፈኩም። ብ1.5 ቢሊዮን ብር ካፒታል ዝንቀሳቐስን ብሃለቃ መጎስ ንጉሰ ዝውነንን ዘመናዊ ሕርሻ ምሉእ ብምሉ ከምዝተወረረን ከምዝዓነወን ይገልፅ ሃለቃ መጎስ።42 ዓመት ዝዕድሚኡ ሃለቃ መጎስ ኣብ ራያ ኣብ ሆቴል ሓዊሱ ኣብ ኣብ ሰፊሕ ኢንቨስትመንት ዝወፈረ ዕውት ኢንቨስተር እዩ። 
Politics,ኣብ ወረዳ ራያ ዓዘቦ ካብ ከተማ መኾኒ ብኣንፈት ደቡባዊ ምብባዊ ምብራቕ 15 ኪሎ ሜትር ሪሑቑ ኣብ ዝርከብ ፍሉይ ሽሙ ፋጫጋማ ‘’ሃለቃ መጎስ Commerical Ranch’’ ብዝብል ዝፅዋዕ ናይ 1.5 ቢሊዮን ብር ዘመናዊን ዓብይን ናይ ሕርሻ ኢንቨስትመንት ኣለዎ። ሃለቃ መጎስ ዘመናዊ ኩለ መዳይ ሕርሻ ዝሓስብን ዝፍፅምን እዩ።እቲ Commerical Ranch ብዙሕ መዳይ ዘለዎዓውዲ እዩ።መራብሒ ኢንስሳት፣ዘመናዊ ፍሪያትፀባ ከም ቺስ፣ ክሬም፣ርግኦ፣ኣብ ትግራይ ብሕታዊት ፋብሪካ ዝኾነ ፋብሪ ቀለብ ኢንስሳት መኖ፣ምህጣር\ምድላብ\ ኣብዑር፣ሕርሻ፣ወዘተ ዘጠቓለለ እዩ። ኣብ ትግራይ ብዝተፈጥረ ግጭት ዝሓለፈ ሕዳር 2013 ዓ\ም ሓይልታት ምኽልኻል ፌደራል ናብቲ ከባቢ ኣብ ዝመፅኡ ግዜ ግን ኩሉ ነገር ከምዘይነበረ ኮይኑ። ብፍላይ ግን ቅድሚ ትሽዓተ ኣዋርሕ ብሰለተ ካርጎ መንገዲ ኣየር ኢትዮጵያ 495 መልኣት ኣላሕም ካብ ሆላንድ ናብ መቐለከምዘግዓዘን እተን 236 ወሊደን እተን ዝተረፋ ድማ ኣብ መወዳእታ እዚ ወርሒክወልዳ ትፅቢት ይግበር ከምዝነበረን ይገልፅ።
Politics,ፈደራል መንግስቲ ኢትዮጵያ ኣብዚ ዝሓለፈ ዝሓለፈ ዓርቢ 16 ታሕሳስ 2013 ዓ\ም ኣብ ትግራይ ንዝርከቡ ኢንቨስተራት ሓደ ናይ ምኽክር መድረኽ ኣዳሊዩ ነይሩ። ኣብ ምንስቴር ንግዲን ኢንዱስትሪን ዳይረክተር ዳይረክቶሬት ዓለባን\ጨርቃ ጨርቅን\ ቆርበትን ኣቶ ዘሪሁን ኣበበእቲ ኣኼባ ብሓፈሻ‘’ናብ ስርሖም ክምለሱ ዘኽእል እኹል ቅድመ ኩነት ንምክያድ ዝተዳለወ ናይ ምኽክር መድረኽ እዩ’’ ኢሎም። ግዚያዊ ሓላፊ ቢሮ ንግዲ፣ኢንዱቱሪን ከተማ ልምዓትን ክልል ትግራይ ኣቶ ዮሴፍ ተስፋይ እቲ ዝወረደ ጉድኣት ብዝምልከት ቅልጢፍ ዳህሳስ ይካየድ ኣሎ ኢሎም። ኣብ ጎልጎል ራያ ጥራሕ ናይ ኣስታት 19 ኢንቨስተራት ናይ ቢሊዮናት ብር ዝግመት ንብረት ዓንዩ።ተመሪፁ ይጥቃዕ ዝነበረ ብዝመስል ኣገባብ ናይ ኩሎም ኢቨስተራት ንብረት ክዓኒ ከሎ ኣብቲ ከባቢ ዝርከቡ ክልተ ናይ ወፃኢ ኩባኒያታት ግን ኣይተጠቕዑን ብመሰረት ካብቲ ከባቢ ዝረኸብናዮ ሓበሬታ። 
Politics,ሓይልታት ምክልኻል ኢትዮጵያ ኣስታት ፍርቂ ሚሊዮን ህዝቢ ንዝነብረላ ከተማ መቐለ ኣብ ዝተቖፃፀሩል 19 ሕዳር 2013 ዓ\ም ኣብታ ከተማ ብዝተኻየደ ደብዳብ ከቢድ ብረት 22 ዝሞቱን ካልኦት 40 ድማ ዝቖሰሉን ስቪላት ናብ ዓይደር ሪፈራል ሆስፒታል ጥራሕ ከምዝመፁ ኣብቲ እዋን ላዕለዋይ ክኢላ መጥባሕቲን ዲን ቤት ትምህርቲ ሕክምናን ዓይደር ዝነበረ ዶክተር ፋሲካ ዓንደስላሴ ይገልፅ።ዶክተር ፋሲካ ኣብ ዝሓለፈ ሰሙን ጊዚያዊ ሓላፊ ቢሮ ጥዕና ክልል ትግራይ ኮይኑ ተሸይሙ ኣብ መዳይ ጥዕና ዘሎ ‘’ከቢድ’’ ዝበሎ ፀገም ንምፍታሕ ፃዕርታት ይካየድ ኣሎ ኢሉ። ኣብ ከተማ መቐለ ኤሌክትሪክ ጠፊኡ ኣብ ዝነበረሉ እዋን ሆስፒታ ዓይደር ኣብ ከቢድ ፀገም ወዲቑ ከምዝነበረ ይገልፅ። ‘’ሕሙማት ብሰንኪ ስኣን መድሓኒን ኦክሲጂን ዝሞቱ ነይሮም’’ይብል።መድሓኒት ጥራሕ ከይኮነስዝብላዕ ስለ ዝተወድአ ሕሙማትጠሚዮም ከምዝነበሩን ኣብቲ ከባቢ ሆስፒታል ዝነብሩ ውልቀሰባት ብስኩትን ካልእ ምግብን ንሕሙማት ይሕግዙ ከምዝነበሩን ሓቢሩ። ኣብቶም ዝሓለፈ ማዕልታት ብኣካል ናብ ውቕሮን ዓዲግራትን ከምዝኸደ ዝገለፀ ዶክተር ፋሲካ ኣብ ሆስፒተላታን ማእኸላት ጥዕናን እተን ከተማታት ማእለያ ዘይብሉ ወራር ንብረትን ጥፍኣትን ምውራዱ ሓቢሩ። 
Politics,"ኣብ መንጎ ሓይሊ ክልል ትግራይን ሰራዊት ምክልኻል ኢትዮጵያን ኵናት ካብ ዝልዓል ልዕሊ 50,000 ኢትዮጵያዊያን ስደተኛታት ናብ ሱዳን ሃዲሞም እዮም።እቶም ስደተኛታት ናብ ዝርከብሉ መዕቐቢ ማእኸላት ሱዳን ብኣካል ብምኻድ ዝተዓዘበቶ ኣካፊላትልና ኣላ። ኣብ ሱዳን ዝተፈላለዩ መዕቖቢ ስደተኛታት ይርከቡ።ካብቶም መፀለሊ ስደተኛታት ኣብ ሰለስቲኦም ከምዝበፅሐት ዝገለፀት ንሳ ኩነታት ናይቶም መዕቖቢ ስድተኛታትሕማቕ እዩ ትብል።ስደተኛታት ብበዝሒ ናብ ሱዳን ይኣትው ኣብዘለውሉ ዓቕሚ ትካላት ሬድኤት ምስቲ ኩነታት ክመጣጠን ስለዘይኽእል ነጋራት ኣፀጋሚ ክኸውን ምኽኒያት እዩ እውን ትብል። ኣብ ሓምዳይት ማእኸል ስደተኛታት ናእሽቱ መፀለሊ ንምስራሕ ዝኸውን ብጣሽ ፕላሲቲክ እውን ምርካብ ከምዘይክኣሉ ትገልፅ።ናይ ባዕለን ክዳውንቲ ተጠቒመን መፀለሊ ዝሰርሓ ደቂ ኣንስትዮ ከምዝረከበትን ሬድኤት ትካላት ንስደተኛታት ሓገዝ ኣብ ምቕራብ ንድሕሪት ተሪፎም ከምዘለውን ሓቢራ። "
Politics,"ኣብ ክልል ትግራይ ልዕሊ40 ማዕልታት ብዘቑፀረ ግጭት ብዙሕ ዕንወት ኣውሪዱ ንኣሽሓት ሰባትከምዝቐተለ፣ልዕሊ 50,000 ሰባት ካብ ትግራይ ናብ ሱዳን ክሃደሙን ናብ ክልላት ዓፋርን ኣምሓራን እውን ክመዛበሉ ከምዘገደደን ዓለምለኸ ትካላት ሰብኣዊ ረድኤት ኣብ ምግላፅ ይርከባ። ጊዚያዊ ምምሕዳር ክልል ትግራይ ካብኔ ብምጥያሽ ዝተቛረፁ መሰረታዊ ኣገልግሎታት ንምሃብ ይስራሕ ከምዘሎ ኣብ ትግራይ ተፀዋዒ ፓርቲ ብልፅግና ኣቶ ነብዩ ስሑል ይገልፅ። ኣቶ ነብዩ ስሑል ሚካኤል ኣብ ግጭት ትግራይ ናይ ኤርትራ መንግስቲ ሓዊሱ ዝተሳተፈ ናይ ወፃኢ ሓይሊ የለን ኢሉ። "
Politics,ገለ ነበርቲ መቐለ ወታደራት ኤርትራ ምርኣዮም፣ህወሓት እውን ሰራዊት ኤርትራ ብቐጥታ ኣብቲ ኵናት ይሳተፍ ኣሎ ክብል ንዘቕረቦ ተደጋጋሚ ክሲ፣ናይ ኣሜሪካ መንግስቲ ድማ ሰራዊት ኤርትራ ኣብ ትግራይ ምስታፎም እሙን ሪፖርትታት ምርካቡ ዘተሓሳስብ ምዕባለ ምዃኑን ወታደራት ብህፁፅ ክወፁ ንፅውዕ ንዝብልን መግለፂ ኣቶ ነብዩ ስሑል ሚካኤል እዚ ኩሉ ካብ ሓቂ ዝረሓቐ እዩ ኢሎዎ። ብዛዕባ ኣብ ምዕራብ ትግራይን ደቡብ ትግራይ ይካየድ ኣሎ ዝብሃል ናይ ወሰን ኣምለስቲ ምንቅስቓስ ዝተሓተተ ኣቶ ነብዩ ብሕገ መንግስቲ ዝተጣየሻ ክልላት ዝጥሓሰሉ ዋላ ሓደ ምኽኒያት የለን ‘’ብ ጉልበት ወይ ብሽፍትነት’' ዝፍፀም ተግባር ተቐባልነት የብሉን ኢሉ።ሕቶታት ምልዓል ፀገም የብሉን ‘’ሕጋውነት ተኸቲልና እንፍፅሞም ልክዕ እዮም ሕጊ ዝጠሓሰ ኣካይዳ ድማ ጌጋ ስለዝኾነ ብኡ ልክዕ ሕጊ ናይ ምኽባር ክስራሕ ክትግበር እዩ’’ ክብል ገሊፁ። ’’ኣብ ሓደ ሓደ ወሰና ወሰናት ይርኣዩ ዘለው ነገራት ዘይሕጋዊ እዮም ሕጊ ናይ ምኽባር ስራሕና ኣብኣቶም እውን ተፈፃሚ ዝኸውን እዩ ‘’ክብል ወሲኹ ሓቢሩ። 
Politics,"ኣብ ትግራይ ይካየድ ብዘሎ ግጭት ኣስታት 50,000 ሰባት ካብ ትግራይ ናብ ሱዳን ተሰዲዶም ኣብ ውሽጢ እውን ብዙሕ ስቓይን መከራን የሕልፉ ከምዘለው ሰባት ይዛረቡ። ኣብ ምዕራብ ትግራይ ብፍልይ ድማ ኣብ ከባቢታት ዳንሻን ሑመራን ኣብ ልዕሊ ተወለድቲ ትግራይ ‘’ዘርኢ ናይ ምፅናት ወፍሪ’’ኢሎም ዝፀውዕዎ ምግሃስ ሰብኣዊ መሰላት ይወርዶም ከምዘሎ ይግለፁ። ምቕትል፣ወራር ንብረት፣ምብራዕ፣ብጅምላ ምእሳር፣ምንክልባት፣ካብቲ ከባቢ ምብራር፣ሃለዋቶም ምፍጥፋእ ከምዝሓውስ ነበርቲ ከተማ ዳንሻ ይነብሩ። ሽማ ክግለፀላ ዘይደለየት ነባሪት ከተማ ዳንሻ ካብ ስግኣት ዝተልዓለ ኣብ ቤት ትምህርቲ ኣዕቒቦም ዝነበሩ ቆልዑ፣ኣዴታትን ደቂ ተባዕቲዮን እቶም ናይቲ ከተማ ኣመሓደርቲ 11 ናይ ፅዕነት መካይን ኣምፂኦም ንቶም መንግስቲ ሰራሕተኛታት ኣትሪፎም ናብ ተከዘ ሩባ ከምዝወሰዱዎም ትገልፅ።ነፍሰፁራትን ሓራሳትንሓዊሱ ህፃውንቲ ዝርከቡዎም ምስ ምዃኖም ሃለዋቶም ከምዘተሓሳስባ ሓቢራ።ነዚ ቃለ ምልልስ ምስ ሃበት ድሕሪ ክልተ ማዕልታት ናብ ሱዳን ሰጊራ ኣላ። "
Politics,"ጋናዊያን መረፀቲ ኣብ ስልጣን ዝርከቡ ፕሬዝዳንት ናና ኣኩፎ ኣዶ ኣብ ስልጣኖም ክፀንሑ ወይ ናይ ቀደም ፕሬዝዳንት ጆን ማሃማ ዳግም ናብ ስልጣን ክምለሱ ድምፆም ክህቡ ውዒሎም ኣለው። ብመሰረት ዝተኣከበ መዐቀኒ ሪኢቶ ህዝቢ ኣብ ስልጣን ዝርከቡ ፕሬዝዳንት ክዕወቱ ዝኽእሉ እንተኾኑ እውን ናይ ፕሬዝዳንት ኣኩፎ ኣዶ ፓርቲ ኣብ ፓርላማ ዝነበሮ በዝሒ ወናብር ክስእን ትፅቢት ይግበር። ኣብ 33,000 ማእኸላት መውሃቢ ድምፂ ልዕሊ 17 ሚሊዮን ሰባት ድምፆም ክህቡ ተመዝጊቦም ኣለው።"
Politics,ናይ ፈረንሳይ ፕሬዝዳንት ኢማኑኤል ማክሮን ንግብፂ ኣፅዋር ንምሻጥ ኩነታት ሰብኣዊ መሰላት ከም ቅድመ ኩነት ከምዘይቕረቡዎ ሎማዕንቲ ሶኑይ ገሊፆም።ምኽኒያቱ ድማ ካይሮ ኣንፃር ግብረ ሽበራ ንእተካይዶ ግጥም ዘዳኽም ክኸውን ድልየት ስለዘይብሎም ምዃኑ ሓቢሮም። ማክሮን ነዚ ሪኢቶ ዝሃቡ ምስ ናይ ግብፂ ፕሬዝዳንት ዓብድል ፈታሕ ኤል ሲሲ ኣብ ፓሪስ ተራኺቦም ኣብ ዝሃቡዎ ጋዜጣዊ መግለፂ እዩ። ማክሮን ብመንግስቲ ሲሲ ንዝቐፀለ መግሃስቲ መሰላት ፀማም እዝኒ ይህቡ ኣለው ዝብል ክሲ እንተወሓደ 17 ናይ ፈረንሳይን ዓለምለኸን ጉጅለታት ሰብኣዊ መሰላት ቅድሚ እቲ ዑድት መግለፂ ኣውፂአን ነይረን።
Politics,ሰራዊት ሱዳን ናብ ኣሰሓሓቢር ናይ ሕርሻ ቦታ ናብ ኢትዮጵያ ወታደራት ምእታው ተፈሊጡ።መንግስቲ ሱዳን ብዛዕባ እቲ ወታደራዊ ምንቅስቓስ ሪኢቶ ኣይሃበሉን። ሓይልታት ሱዳን ምስ ኢትዮጵያ ናብ ዘዋስን ናይ ሕርሻ ከባቢ ብምእታው ንዝሓለፉ 25 ዓመታት ኣብ ትሕቲ ቁፅፅር ሚሊሺያታት ኢትዮጵያ ንዝነብሩ ቦታታት ተቖፃፂሮም ኣለው።እዚ ኣብ መንጎ ካርቱምን ኣዲስ ኣበባን ነዊሕ ዝፀንሐ ናይ ግጭት ምንጪ እዩ። ሽፍታ ተባሂሎም ዝፅውዑ ናይ ኢትዮጵያ ዕጡቓት ጉጅለታት ኣብ እዋን ምሕፋስ ምህርቲ ብዕቱብ ብምንቅስቓስ በብዓመቱ ሱዳን ይግብኣኑ ኣብትብሎም ፋሻቃን ካሎት ከባቢታትን ዘራእቲ ኣብ ምስራቕ ዝለዓለ ምንቅስቓስ የካይዱ ነይሮም ይብል እቲ ዜና።
Politics,ኣብ ትግራይ ዝካየድ ወታደራዊ ወፍሪ ዝተወድአ እንተኾነ እውን ሕጊ ናይ ምኽባር ወፍሪ ዝዛዘም ግን መራሕቲ ህወሓት ንፍርዲ ክቐርቡ ከለው ስለዝኾነ ሓላፊ ቤት ፅሕፈት ገዛኢ ውድብ ብልፅግና ገሊፆም። እዚ ኣብ ዝተወሰኑ ማዕልታት ክዛዘም ይኽእል እዩ ክብሉ ኣባል ፈፃሚ ስራሕ ፓርቲ ብልፅግናን ሓላፊ እቲ ቤት ሕፈትን ኣቶ ብናልፍ ኣንዱኣለም ንሬድዮ ድምፂ ኣሜሪካ ገሊፆም። ህወሓት ስልታዊ ምንስሓብ ገይረ ኣለኹ እናበለ ይገልፅ። ኣቶ ብናልፍ ግን ነዚ ኣበሃህላን ነዊሕ ናይ ደባይ ውግእ ክህሊ እዩ ንዝብልን ግምት ነፂጎምዎ ኣለው።
Politics,ኣብ ከባቢታት ከተማ መቐለ ውግእ ከምዝቐፀለን ሰራዊቶም ከምዝተዓወተን ወሃቢ ቃል ሓይልታት ትግራይ ተዛሪቦም።ኣብ ከባቢታት ከተማ መቐለ ከቢድ ኵናት ይካየድ ከምዘሎን ኣብ ልዕሊ ወራሪ ሓይሊ ኢሎም ዝፀውዕዎ ሰራዊት ኢትዮጵያ ኪሳራ ምውራዱን ወሃቢ ቃል ሓልታት ትግራይ ገብረ ገብረፃዲቕ ሎማዕንቲ ንቴሌቪዥን ትግራይ ኣብ ዝሃብዎ ቃል ገሊፆም። ካብ ከተማ መቐለ ውፅእ ኢሉ ኣብ ሩባ ሰገንን ዶንጎላትን ንዝመፀ ሓይሊ ‘’ሓይልታትና ንድሕሪት ከምዝመለሶን ኣብቶም ዝሓለፉ ሰለስተ ማዕልታት ግጥማት ን11 ታንክታት ኣቃፂሉን’’ ኣሎ ኢሎም። ናይ ኢትዮጵያ ሓይልታት ምክልኻል ተዳኺሙ ኣሎ ዝበሉ ንሶም ዝዋግአና ዘሎ ሰራዊት ኤርትራ እዩ ኢሎም።
Politics,ቀዳማይ ምንስቴር ኣብይ ኣሕመድ መንግስቶም ኣብ ክልል ትግራይ ሕጊ ንምኽባር ብዝወሰዶ ስጉምቲ ኣብ ልዕሊ ህይወት ሰላማዊያን ሰባት ጉድኣት ኣይወረደን።እቲ ሰራዊት ብሓላፍነትን ተሓታትነትን መንፈስ ከምዝሰርሕ እውን ተዛሪቦም። ቀዳማይ ምንስቴር ኣብይ ኣሕመድ ኣብ ቤት ምኽሪ ወከልቲ ህዝቢ ተረኺቦም ሎማዕኒ ሶኑይ ኣብዝሃዎ መግለፂ ኣብ ልዕሊ ቅድሚኦም ዝነበሩ ቀዳማይ ምንስቴር ሃይለማሪያም ደሳለኝ መፈንቅለ መንግስቲ ንክ ውሰድ ሎሚ ጉጀል ተባሂሉ ይፅዋዕ ዘሎ ህወሓት ተተሊሙ ከምዝነበረ ገሊፆም። እቶም ቀዳማይ ምንስቴር ኣብ መብርሂኦም ኣብታ ሃገር ካብ ክልተ ዓመትን ፈረቓን ጀሚሩ ግጭታት፣ ቅትለታት፣ምምዝባልን ስደትን እዚ ጉጅለ እዚ ዝተለሞ፣ዘዋደዶን ዘካየዶን እዩ ኢሎም።እዚ ናይ ሎሚ ከይሓወሰ ኣብ ዝተፈላለዩ ከባቢታት እታ ሃገር 133 ግጭታት ከምዝተኻየዱ ገሊፆም። 
Politics,ኣብቶም ዝሓለፉ ሰለስተ ሰሙናት ዝተኻየደ ሕጊ ናይ ምኽባር ስራሕ ናይ ሰላማዊያን ሰባት ህወይት ዘድሓነን ብሓላፍነትን ተሓታትነትን ዕላምኡ ዝወቕዐን እዩ ኢሎም።ካብ ሑመራ ክሳብ መቐለ ኣብ ኩለን ከተማታት ዝለዓለ ጥንቃቐ ተገይሩ ሓይሊ ምክልኻል ዋላ ንሓደ ሰብ እውን ኣይቀተለን ኢሎም። ብኻሊእ ወገን ኣብ ክልል ትግራይ ግጭት ኣብ ዝቐፀለሉን ናይ ኢትዮጵያ ቀዳማይ ምንስቴር ኣብይ ኣሕመድ ሎማዕንቲ ሶኑይ ህፁፅ ኣኼባ ፓርላማ ኢትዮጵያ ኣብ ዝፀውዕሉን መራሒ ህወሓት ዶክተር ደብረፅዮን ገብረሚካኤእ ትማሊ ሰንበት ንሮይተርስ ኣብ ዝልኣኹዎ ናይ ፅሑፍ መልእኽቲ ሓይልታት ትግራይ ንነፋሪት ውግእ ኢትዮጵያ ወቒዖም ከምዘውደቑን ንሓንቲ ከተማ ካብ ሓይልታትፌደራል ከም ዝመንጠሉን ገሊፆም። ብዛዕባ እቲ ዝተብሃለ ካብ መንግስቲ ወይ ወታደራዊ ሓይሊ ሪኢቶ ኣይተውሃበን። ምስ እዚ ብዝተኣሳሰረ ኣብ ኤርትራ ኤምባሲ ዩናይትድ ስቴትስ ኣብ ዋና ከተማ ኣስመራ ቀዳም ለይቲ ሽዱሽተ ፍንጀራታት ከምዝተሰምዑ ገሊፁ። 
Politics,ቀዳማይ ምንስቴር ኣብይ ሓይልታት መንግስቲ ኣብ ልዕሊ ሓይልታት ህወሓት ዘካየዶ መጥቓዕቲ ብዓወት ምዝዛሙ ምስ ኣወጁ ድሕሪ ስዓታት እዩ እቲ ፍንጀራ ዝስማዕ ዘሎ።ሰራዊት ኢትዮጵያ ንዋና ከተማ መቐለ ምሉእ ብምሉእ ተቖፃፂሩዎ ኣሎ ኢሎም ኣብ መግለፂኦም። እዚ ከምዚ ኢሉ እናሃለወ ሆስፒታላት መቐለ ንዝቖሰሉ ንምሕካም ቀረባት ሕክምና ይዝፅንቀቖም ከምዘሎ ሰራሕተኛታት ረድኤት ትማሊ ሰንበት ገሊፆም። ብመሰረት ICRC 80 ሚታዊ ይሕከሙ ዘለው ብጉድኣት ኣካል ይሳቐዩ ዘለው እዮም። ኣብ ናይ ኢትዮጵያ ናይ ICRC ሓላፊት ኦፕረሽን ማሪያ ሶለዳድ ‘’ሆስፒታላት ናይ ኣልባሳስት፣ኣንቲባዮቲክ፣ ፀረቓንዛ መድሓኒታት፣ናይ ኢድ ጓንት ከይተረፈ ብሓደገኛ ኩነታት የንቆልቁል ኣሎ’’ኢለን። 
Politics,መራሒ ህወሓት ደብረፅዮን ገብረሚካኤል ብፅሑፍ ኣብ ዝልኣኹዎ መልእኽቲ ‘’ናይዞም ወረርቲ ጭካነ ክሳብ መወዳእታ ንኽንዋግኦም ምውሳንና ድልውነትና ዝውስኽ ጥራሕ እዩ’' ኢሎም።ሓይሎም ምውግኡ ክቕፅለሉ እንተኾይኑ ብሮይተርስ ተሓቲቶም ኣብ ዝሃብዎ መልሲ ‘’ብርግፀኝነት እወ።እዚ ብዛዕባ ምውሳን መሰል ዓረሰ ውሳነና እዩ’’ ኢሎም። ቅድሚ ክብል ዶክተር ደብረፅዮን ንሮይተርስ ኣብ ዝሃቡዎ ቃል ኣስታት ሓሙሽተ ምእቲ ሽሕ ህዝቢ ዝነብረላ ከተማ መቐለ ኣብቲ መወዳእታ ራብዓይ ሰሙኑ ሒዙ ዘሎ ናይ መወዳእታ መጥቓዕቲ ብከቢድ እናተደብደበት ምዃና ገሊፆም። ብደረጃ ምንስቴር ሓላፊ ጉዳያት ዴሞክራታይዜሽን ኢትዮጵያ ኣቶ ዛዲግ ኣብርሃ ንኣሶሼትድ ፕረስ ኣብ ዝሃቡዎ ቃል መንግስቲ ኢትዮጵያ ኣብቲ ግጭት ክንደይ ሰብ ከምዝሞተ ገና ኣይፈለጠን ኢሎም። 
Politics,ኣብ ኢትዮጵያ ናብ ውግእ ዝተጸመዱ ወገናት ዘላዝቡ ስለስተ ፕረዚደንታት ሃገራት ዝነብሩ ሸምገልቲ ከምዝተመዘዙ፣ ፕረዚደንት ደቡብ ኣፍሪቃ ንፕረዚደንት ኢትዮጵያ ወ/ሮ ሳህለወርቅ ዘውዴ ገሊጾምለን። እቶም ኣቦ ወንበር ብቲዊተር ኣብ ዝዘርግሑዎ መልእክቲ እዮም ነዚ ዘፍለጡ። እቶም ንሽምግልና ዝተመዘዙን ፍሉያት ልኡኻት ሕብረት ኣፍሪቃን ንክኾኑ ብፕረዚደንት ሲረል ራማፎዛ ዝተሾሙ መራሕቲ ነበር፣ ፕረዚደንት ሞዛምቢክ ዝነበሩ ዮአኪም ቺሳኖ፣ መራሒት ሴራልዮን ዝነበራ ኢለን ጆንሰን ሰርልፍን ፕረዚደንት ደቡብ ኣፍሪቃ ዝነበሩ ካሌማ ሞታንቴን እዮም። ሰለስቲኦም ልኡኻት ናብ ኢትዮጵያ ተበጊሶም፣ ኣብ ፌደራል ሪፐብሊክ ኢትዮጵያ ንዝጻብኡ ወገናት ኣብ ምሽምጋል ከምዘሕግዙ ፕረዚደንት ሲርይል ራማፎዛ ንፕረዚደንት ሳህለወርቅ ዘውዴ ከምዝገለጹለን ተፈሊጡ ኣሎ።
Politics,ኣብ ትግራይብሰንኪ ይካየድ ዘሎ ኵናት ካብ ምዕራብ ትግራይ ከተማ ማይካድራ ሃዲሙ ኣብ ‘’ሓሻባ ተማኒያ’’ ዝተብሃለ ማእኸል ስደተኛታት ዝርከብ ስደተኛ ኣብ ማይ ካድራ 30 ጥቅምቲ ናብ 1 ሕዳር 2013 ዓ\ም ለይቲ ምሉእ ኣብ ልዕሊ ሰባት ጭፍጨፋ ምፍፃሙ ይገልፅ።ሽሙ ክግለፀሉ ዘይደለ እዚ ነባራይ ማይካድራ መንን መን ከምዝጨፍጨፈንምግልፅ እንተኸበደ እውንጀመርቱግንብዓረብኛ ‘ሳዕሉግ’ ተባሂሎም ዝፅውዑ ስድራን 'ሓላፍነትን’ ዘይብሎም ዝበሎም ኢትዮጵያዊያን ናይ በረኻ ሰራሕተኛታት እዮም ይብል። ፖሊስን ፍሉይ ሓይልን ትግራይ ካብታ ከተማ ምስወፁ እሱራት እውን ካብ ቤት ማእሰርቲ ወፂኦም እቲ ቕትለት ከምዝተኻየደ፣ስድርኡ ኣቐዲሞም ሃዲሞም ንሱ ድማ ሓደ ሕዳር ካብ ማይ ካድራ ወፂኡ ብእግሩ ሃዲሙ ካብ 75 ክሳብ 80 ኪሎ ሜትር ተጓዒዙ ናብቲ መዕቆቢ ስደተኛታት ከምዝኣተወ ይገልፅ። ኣብቲ መዕቖቢ ስደተኛታት ፀገም ምግቢ ከምዘሎ ብምሕባር ክሳብ ሎማዕንቲ ሰባት ካብ ትግራይ ብበዝሒይውሕዙ ከምዘለው ገሊፁ። 
Politics,ህወሓት ኣብ ልዕሊ ሰራዊት ምክልኻል ኢትዮጵያ መጥቓዕቲ ምፍፃሙ ምእማኑ ንወስዶ ዘለና ሕጊ ናይ ምኽባር ስጉምቲ ምኽኑይነት ዘረጋግፅ እዩ ክብል ፌደራል መንግስቲ ኢትዮጵያ ኣፍሊጡ። ናይ ህወሓት ተግባር ገበን ክሕደት ሃገር እዩ ዝበሉ ወሃቢ ቃል መንግስቲ ኢትዮጵያ ኣምባሳደር ሬድዋን ሑሴን ዝኾነ ይኹን ዓይነት ልዝብ ኣይህልን ኢሎም። መንግስቲ ኢትዮጵያ ሕጊ ናይ ምኽባር ወፍሪ ኢሉ ብዛዕባ ዝፀውዖ ወታደራዊ ዘመተ መግለፂ ዝሃቡ ወሃቢ ቃል ዋሕዚ ሓበሬታ ህፁፅ ኣዋጅን ምንስቴር ድኤታምንስትሪ ጉዳያት ወፃኢን ኣምባሳደር ሬድዋን ሑሴን ህወሓት 24 ጥቅምቲ 2013 ዓ\ም ዝፍፀሞ መጥቓዕቲ ‘’ቅድም ክብል ክሕደት ሃገር ኢልና ዝፀዋዕናዮ እዚ ተግባር ናይ መንግስቲ ሕጊ ናይ ምኽባር ምንቅስቓስ ምኽኒያታዊ ይገብሮ’’ኢሎም። 
Politics,ኣብ ናይ ትግራይ ክልል ቴሌቪዥን ዝቐረቡ ኣባል ህወሓት ኣቶ ሴኮ ቱሬ ጌታቸው ብዛዕባ እቲ መጥቓዕቲ ክገለፁ ከለው ‘’ንትግራይ ንምጭፍላቕ ብኹሉ ኣንፈት ዝተሓሰበ ውዲት ኣብ ጫፍ ምብፁሑ ብምርዳእ ቕልጡፍ ስጉምቲ ክወስድ ነይሩዎ’’ኢሎም።’’ዳርጋ ኣብ ውሽጢ 45 ደቓይቕ ነቲ እዚ ብምሉእ ንምቁፅፃር ዝተኽኣለሉ እዩ ነይሩ፤ብዘይካ ዝተረፉ ውሱናት’’ክብሉ ብምሳኽ ገሊፆም። ‘’ህዝቢ ትግራይ ኣብ ውሽጢ ብቐጥታ ኣብ ትሕቲ ሰንሰለት እዚ ዘሎ 30 ሽሕ ሰራዊት ኣርባዕተ መካናይዝድ ክፍለ ሰራዊት ኣብ ዘለዎ ኩነታት ብታሕቲ ኣሃዳዊያን ወረርቲ፣ካብ ላዕሊ ኢሳያስ ኣፈወርቂ ኣብ ዘለዎ፣ኵናት እናተዳለወሉ ኣብዘለሉ ኩነታት ኢዱ ዓፃፂፉዶ ኮፍ ክብል ነይሩዎ?ክብል የብሉን’’ ክብሉ ንምክልኻል ዝተወስደ ስጉምቲ ብምዃኑ ግቡእ ከምዝነበረ እዮም ኣቶ ሶኩቱሬ ወሲኾም ዝገለፁ።
Politics,ኣቶ ሴኮ ቱሬ ጌታቸው ሓዊሱ ኣስታት ሓደ ምእቲ ዝኾኑ መሪሕነት ህወሓትን መኮነናት ሰራዊትን ትእዛዝ ማእሰርቲ ዘውፅአ መንግስቲ ኢትዮጵያ ወታደራዊ ስጉምቲ ጠጠው ዝብል ናብ ፍርዲ ክቐርቡ ከለው ጥራሕ ምዃኑ ግልፂ ገይሩ ኣሎ።ኣምባሳደር ሬድዋን እውን ነዚ እዮም ዘረድኡ ኣብ መግለፂኦም። ምኽትል ቀዳማይ ምንስቴርን ናይ ወፃኢ ጉዳይ ምንስቴርን ኣቶ ደመቀ መኮነን ኣብ ዩጋንዳን ብሓፈሻ ኣብ ሽዱሽተ ሃገራት እቲ ዞባ ዑደት ይፍፅሙ ዘለው ነዚ መርገፂ እዚ ንምርዳእ ምዃኑ ሓቢሮም ኣምባሳደር ሬድዋን። ‘'እቲ ልኡኽ ጉጅለ ናብተን ሃገራት ዝተጉዓዘ መራሕቲ ጉጅለ ህወሓት ናብ ፍርዲ ክሳብ ዝቐርቡ ዝኾነ ይኹን ኣደራዳሪ ኣይንደልን ዝብል ናይ ቀዳማይ ምንስቴር መልእኽቲ ንምብፃሕ እዩ።ምኽኒያቱ ካብ ተሓታትነት ምምላጥን ንዘይሕጋውነት ዘተባብዕ ዝኾነ ይኹን ሽምግልና ተቐባልነት የብሉን’’ ኢሎም። 
Politics,ትማሊ ሶኑይ ኣብ ከባቢ መቐለ ደብዳብ ነፈርቲ ከምዝነበረ እውን ኣምባሳደር ሬድዋን ኣረጋጊፆም ኣለው።’'ደብዳብ ነፈርቲ ነይሩ።ኣብ መቐለ ከይኮነስ ኣብ ወሰና ወሰን እታ ከተማ እዩ፤እተነ ነፈርቲ ሓያል ድምፂ ስለዘለወን መስቲያት ከንቅዕ ይክእል እዩ’’ ኢሎም።ኣብ ልዕሊ ወታደራዊ ትሕቶታት መሪሕነት ህወሓትን ፍሉይ ሓይልን ተዘይኮይኑ ስቪላዊ ዒላማ ኣይተወቕዐን ኢሎም ብምውሳኽ። ወሃቢ ቃል ሰራዊት ምክልኻል ሜጀር ጀነራል ቅጢላ ቡልቱ እውን እቲ ሰራዊት ስቪል ከይጉዳእ ጥንቃቐ ከምዝገብር ተዛሪቦም ኣለው። ኣብ መቐለ ዝርከብ ወኪል ቪኦኤ ኣብ ውሽጢ ከተማ መቐለ ብዝተፈፀመ ደብዳብ ኣብ ልዕሊ ሓደ ሰብ ጉድኣት ምውራዱ ነበርቲ ከምዝገለፅሉ፣ናይ ቅዱስ ጊዮርግስ ተምሃሮ ፈለገ ህይወት ዝነብርሉ ከባቢ ምፍራሱ፣ናይቲ ከባቢ መንበሪ ኣባይቲ ሓደጋ ከምዝወረዶም ብዓይነይ ሪአ ኣልኹ ኢሉምፅብፃብ ይዝከር። እዚ ከምዚ ኢሉ እናሃለወ ንምክልኻል ሰራዊት ኢትዮጵያ ድጋፍ ንምሃብ ኣብ ከተማታት ኣዲስ ኣበባ፣ ደሴ፣ ሃዋሳ፣ኣዳማን ሰልፍታት ተኻይዶም ኣለው።
Politics,ሚኒስተር ጉዳያት ወጻኢ ኣመሪካ ማይክ ፖምፒዮ: ህወሓት ኣብ ልዕሊ ኤርትራ ዝገበሮ መጥቃዕቲ ብጽኑዕ ንኹንን ኢሉ። ፖምፒዮ ሎሚ ኣብ ዝዘርግሖ ናይ ትዊተር መልእኽቲ: ህወሓት ኣብ ልዕሊ ኤርትራ ዝገበሮ መጥቃዕትን ነቲ ግጭት ኣህጉራዊ ቅርጺ ከትሕዞ ምፍታኑን ብትሪ ንኹንን ክብል ጠቒሱ። ኣምስዚ ብምትሕሓዝ ሚኒስተር ጉዳያት ወጻኢ ኣሜሪካ ማይክ ፖምፒዮ: ህወሓትን ሰበ-ስልጣን ኢትዮጵያን ነቲ ግጭት ከህድኡን ሰላም ክዕቅቡን ንሲቪላት ክሕልዉን ኣተሓሳሲቡ። ኣቐድም ኣቢሉ'ውን ኣብ ሚኒስትሪ ጉዳያት ወጻኢ ኣሜሪካ ሓላፊ ጉዳያት ኣፍሪቃ ቲቦር ናዥ: ተመሳሳሊ መልእኽቲ ኣመሓላሊፉ ምንባሩ ይዝከር።
Politics,ኣካፍል ኣብ ኢትዮጵያ ኣብ ልዕሊ ትግራይ ይካየድ ኣሎ ዝበሉዎ ኵናት ጠጠው ክብል ዝፅውዑ ናይ ተቓውሞ ሰልፍታት ኣብ ዝተፈላለያ ከተማታት ዩናይትድ ስቴትስን ኣውሮፓን ይካየዱ ኣለው።ትማሊ ሓሙስ ኣብ ከተማታት ኮሎራዶ፣ ሲያትልን በርሊንን ተኻይዱ ሎማዕንቲ ድማ ኣብዚ ኣብ ከተማ ሚኒያፖልስ ሚኒሶታን ኣብ ዘሄግ ሆላንድን ኣብ ምክያድ ይርከብ። ምስ ኣተሓባበርቲ ናይቲ ሰልፊ ወይዘሮ ዙሪያሽ ኣማረ ካብ ክፍለ ግዝኣት ኮሎራዶ ከተማ ደንቨር፣ ኣቶ ኤሊያስ ጎድፋይ ካብ ክፍለ ግዝኣት ዋሽንግተን ከተማ ሲያትልን ዶክተር ግርማይ በርሀ ካብ ጀርመን ከተማ በርሊንን ዝተኻየደ ቃለ ምልልስ ኣብዚ ምስማዕ ይክኣል።
Politics,ኣብ መንጎ ማእከላይ መንግስቲ ኢትዮጵያን ክልል ትግራይን ዝተወልዐ ኹናት ስለምንታይ ኣማራጺ ኾይኑ? ዕላምኡ እንታይ'ዩ? ናበይ ገጹ'ዩ ? ብኸመይ'ከ ክፍታሕ ኣለዎ ዝብል መዛረቢ ነጥብታት ሒዙ ፥ንክልተ ዝተፈላለየ ርእይቶታት ዘለዎም ኢትዮጵያውያን ተወላዶ ክልል ትግራይ ኣዘራሪብና'ሎ። ኣቶ መሓሪ ኣበራ ካብ ካናዳ ክኸውን ከሎ፥ ኣቶ ጌታቸው ገብረኪሮስ ካብ ኣመሪካ'ዮም። ኣቶ መሓሪ ኣበራ፣ ህወሓት ነቲ ከጥቅዕ ዝዳሎ ዝነበረ ፈደራል ሓይሊ ንምምካት ስጉምቲ ምውሳዱ ቅቡል'ዩ ይብል ። ኣቶ ጌታቸው ገብረኪሮስ ድማ ነቲ ዝንህር ዝነበረ ወጥሪ ንምፍታሕ ፥ኩናት ከም ቀዳማይ መማረጺ ምውሳድ ንህዝቢ ትግራይ ዘርብሕ ኣይኮነን ይብል።
Politics,ተሓጋጋዚ ኣማሓዳሪ ክፍለ ግዝኣት ከሰላ ፈታል ራሕማን ኣል-ኣሚን ካብ ዶብ ብዙሕ ኣብ ዘይርሓቐ ክልል ትግራይ ዘሎ ውግእ ክሳብ ዝሃደእ እቲ ዶብ ተዓፂዩ ከምዝፀንሕ ተዛሪቦም። ዝሓለፈ ዓርቢ ቀዳማይ ምንስቴር ኢትዮጵያ ኣብይ ኣሕመድ ሰራዊት እታ ሃገር ኣብ ልዕሊ ሓይልታት ፀጥታ ትግራይ ደብዳብ ነፈርቲ ብምፍፃም ተወንጨፍትን ካልኦት ከበድቲ ኣፅዋራትን ምዕናዎም ገሊፆም ኣለው። ኣል-ኣሚን ከምዝሓበሩዎ ሰበስልጣን ክፍለ ግዝኣት ከሰላ ካብን ናብን ኢትዮጵያንን ሱዳንን ኣብ ዘእትው ወድ ኣል-ሐሊዮ ነቲ ኹነታት ዝከታተል ሓደ ኮሚቴ ኣጣይሾም ኣለው።ኣብ ኢትዮጵያ ዘሎ ህወከት ብምህዳም ንዝኣድሙ ክሕግዙ እዮም ኢሎምሰበስልጣን ሱዳን። ሰበስልጣን ከሰላ ዝኾነ ይኹን ጉጅለ ናብ ሱዳን ምእታው ኣይፍቀደሉን ሱዳን ዓውዲ ኵናት ኣይክትኸውንን እያ ኢሎም ኣል-ኣሚን። 
Politics,ቀዳማይ ምንስቴር ኣብይ ኣሕመድ መራሕቲ ህወሓት ከበድቲ ኣፅዋርን ንብረትን ንምዝራፍ ንወታደራዊ ካምፕታት ኣጥቒዖም ኢሎም ምስ ከሰሱ እዩ እቲ ግጭት ዝተወልዐ። ድሕሪ ናይ ዝሓለፈ ሰሙን ምዕባለ ኣል-ኣሚን ወታደራዊ ሓይሊ ሱዳን ሓዊሱ መሓውራ ድሕነት ሱዳን ኣብ ዶብ ኢትዮጵያን ሱዳንን ጥንቃቐ ክገብሩ ኣዚዞም። ‘’ዝኾነ ይኹን ዓይነት ዘይሕጋዊ ምትእኽኻብ ክንርኢ ኣይንደልን።ኣብ ሃገሮም ዘይምርግጋእ ዝፈጠሩ ዝኾነ ይኹን ብረት ዝተዓጠቑ ሰባት፣ጉጅለታት ኣይንፈቅድን። ዶብና ካብ ሎሚ ጀሚሩ ንዘይተወሰነ ግዜ ብወግዒ ዓፂናዮ ኣለና’' ኢሎም ኣል-ኣሚን። መሰኻኽር ዓይኒ ኣብ ካብ ከሰላ ከምዝሓበሩዎ ዕጡቓት ሓይልታት ሱዳን ኣብታ ከተማ ብበዝሒ ተዋፊሮም ኣለው።ብቅድሚ ትማሊ ሰንበት እውን ሓገዝቲ ሓይልታትን ዕጡቓት ጉጅለታትን ምሸት ናብ ዶብ ኢትዮጵያ ክጉዓዙ ሪኢኦም ኣለው እዞም መሰኻኽር።
Politics,ኤርትራውያን ነበርቲ ዝተፈላለያ ከተማታት ኣመሪካ፥ ኣብቲ ብኢትዮጵያውያን ዝተጸውዐ፡ ንጣልቃ ኣመሪካ ኣብ ጉዳይ ኢትዮጵያ ዝበልዎ ዝቃወም ሰልፍታት ክሳተፉ ቀንዮም ኣለዉ። ኣቐድም ኣቢሉ ኣመሪካ ሰራዊት ኤርትራ ኣብ ግጭት ትግራይ ምስታፉ እሙን ሓበረታ ኣለኒ ምባላ ዝዝከር ኮይኑ፡ እዞም ኤርትራውያን ግን እቲ ሓቀኛ ስእሊ ካልእ'ዩ ይብሉ።
Politics,ናይ ዩናይትድ ስቴትስ ምንስቴር ጉዳያት ወፃኢ ኣንቶኒ ብሊንከን ኣብ ትግራይ ይፍፀሙ ዘለው ተግባራት ምስ ምፅናት ዘርኢ ኣተሓሒዞም ምስ ገለፁዎ ድሕሪ ማዕልታት ዋሽንግተን ንመብዛሕቲኦም ዘፈር ድሕነት ንኢትዮጵያ ዝወሃብ ሓገዝ ደው ንምባል ምውሳኑ ምንስቴር ጉዳያት ወፃኢ ዩናይትድ ስቴትስ ኣፍሊጡ። ወሃቢ ቃል ምንስቴር ጉዳያት ወፃኢ ኔድ ፕራይስ ዩናይትድ ስቴትስ ምስ ዓለምለኸ ጥዕናን ውሕስነት ምግብን ዝተኣሳሰሩ ሓዊሱ ዝተወሰኑ ዓይነታት ረድኤት ንምቕፃል እንተወሰነት እውን ካልኦት ዝወሃቡ ሓገዛትን መብዛሒቲኦም ኣብ ዘፈር ፀጥታ ዘለው ፕሮግራማት ዘሎ ደውታ ክቕፅል እዩ ኢሎም። ‘’ኣብ ኢትዮጵያ ዘሎ ሃዋህው ኣብ ግምት ብምእታው ጠጠው ኢሉ ዝነበረ መብዛሒኦም ኣብ ዘፈር ፀጥታ ዘተኮረ ናይ ሓገዝ ፖግራማት ንዘይምልዓል ወሲና ኣለና’’ ኢሎም ኣብ ዝ ሃቡዎ ጋዜጣዊ መግለፂ። 
Politics,March 8 ን ኣብ ልዕሊ ደቂ ኣንስትዮን ኣዋልድን ትግራይ ይወርድ ዘሎ ፆታዊ መጥቓዕቲን ምኽኒያት ብምግባር ዘዘራረብናየን ሓኪም ስነ ልቦናን ካብ መስረቲ ምቅንስቓስ’’ይኾኖ’'ን ዶክተር ሄልን ቴድሮስ ካብ ኣዲስ ኣበባ ኣብ ጉዳይ ደቂ ኣንስትዮ እትነጥፍ ኣበባ ወልደተኽለ ካብ ፊኒክ ኣሪዞናን ደቂ ኣንስትዮ ትግራይ ኣብ ከቢድ ኩነታት ኣለዋ ይብላ። ‘’ኣብ ቀረባ ናብ ትግራይ ከይደ ፆታዊ መጥቓዕቲ ዝወረደን ደቂ ኣንስትዮ ኣብ ከተማ መቐለ ብኣካል ረኺበየ ሪአየን’’ ዝበለት ዶክተር ሄለን ክትሓስቦ እውን ኣዚዮ ከቢድ ኣብ ዝኾነ ስነ ኣእሙራውን ኣካላውን ኩነታት ኣለዋ ኢላ።ብሓፈሻ ድማ ደቂ ኣንስትዮ ትግራይ ‘’ካብ ዝኾነ ይኹን ንላዕሊ ኣብ ታሪኽ ደቂ ኣንስትዮ ትግራይ ተፈፂሙ ዘይፈልጥ በደላት ይፍፀመን ኣሎ’’ ክትብል ትገልፆ።
Politics,ኣብ ዝተፈላለያ ክፍለ ግዝኣታት ዩናይትድ ስቴትስ ዝነብሩ ኢትዮጵያዊያንን ኢትዮጵያዊያን ኣሜሪካዊያንን ተወለድቲ ትግራይ ኣብ ልዕሊ ህዝቢ ትግራይ ዝተኣወጀ ዝበሉዎ ኵናት ብምቅዋም ሎማዕንቲ ሶኑይ ኣብዚ ኣብ ዋሽንግተን ዲሲ ኣብዝርከብ ምንስቴር ጉዳያት ወፃኢ ናይ ተቓውሞ ድምፆምከስምዑ ውዒሎም። ኣተሓባበርቲ ናይቲ ሰልፊ ቅድሚ ሎሚ ተራእዩ ዘይፈልጥ በዝሒ ተወለድቲ ትግራይን ካልኦትኢትዮጵያዊያንን ከምኡ እውን ኤርትራዊያን ዝተረኸቡሉ ዝበሉዎ ኵናት ጠጠው ይበል ኢሎም። ዕላማ ናይቲ ሰልፊ ናይ ኣብይ ኢሎም ዝፀውዕዎ መንግስቲ ኣብ ልዕሊ ህዝቢ ትግራይ ኵናት ኣዊጁ መጠነ ሰፊሕ ዝኾነ ወታደራዊ ዘመት የካይድ ስለዘሎ መሰረት ዘይብሉን ምኹንዩን ዘይኮነ ኣብ ልዕሊ ነፃነትን ባህግን ህዝቢ ዝካየድ ዘሎ ወራር ስለዝኾነ ህዝቢ ዓለም ፈሊጡ ጠጠው ከብሎ ፃውዕቲ ንምግባር እዩ ኢሉ ካብ ኣተሓባበርቲ ሓደ ዝኾነ ኣቶ የማነ ሓለፎም። ኣብቲ ሰልፊ ኵናት ኣይፋልን፣ኣብይ ይውረድ ዝብሉን ካሎትን ጭርሖታት የስምዑ ነይሮም።ህዝቢ ዓለም ብፍላይ ድማ ዩናይትድ ስቴትስ ኵናት ጠጠው ንክብል ድፍኢት ክገብሩ ዝፅውዕ መልእኽቲ ንምስቴር ጉዳያት ወፃኢ ደብዳበ ምቕራቦም ገሊፁ ኣሎ ኣቶ የማነ ሓለፎም። 
Politics,ኣብ መንጎ ማእከላይ መንግስቲ ኢትዮጵያን ክልል ትግራይን ዝተወልዐ ኹናት ስለምንታይ ኣማራጺ ኾይኑ? ዕላምኡ እንታይ'ዩ? ናበይ ገጹ'ዩ ? ብኸመይ'ከ ክፍታሕ ኣለዎ ዝብል መዛረቢ ነጥብታት ሒዙ ፥ ንክልተ ዝተፈላለየ ርእይቶታት ዘለዎም ኢትዮጵያውያን ተወላዶ ክልል ትግራይ ኣዘራሪብና'ሎ። ኣቶ መሓሪ ኣበራ ካብ ካናዳ ክኸውን ከሎ፥ ኣቶ ጌታቸው ገብረኪሮስ ካብ ኣመሪካ'ዮም።
Politics,ኣብ ዝተፈላለዩ ክልላት ኢትዮጵያ ትግርኛ ተዛረብቲ ተጋሩ ብበዝሒ ይእሰሩ ከምዘለው ነበርቲ ገሊፆም።ኣብ ጋምቤላን ቤንሻንጉል ጉምዝን ዝነብሩ ከምዝገለፁልና ኣብ ንግድን ስራሕ መንግስትን ዝተዋፈሩ ይእሰሩ ከምዘለው ገሊፆም።ፖሊስ ኮሚሽን ክልል ቤንሻንጉል ጉምዝ ኣባላትን መራሕትን ህወሓትን ነጋዶን 30 ተጋሩን ሸውዓት ኣባላት ኦነግሸኔን ኣብ ቁፅፅር ወዒሎም ኣለው።እቲ ማእሰርቲ ቀፃሊ እዩ ኢሎም።ኣብ ጋምቤላ እውን ኣብ መንጎ ብሄረሰባት ግጭት ክፈጥሩ ፈቲኖም ዝበሎም 19 ኣባላት ህወሓትን ኦነግ ሸኔን ኣብ ቁፅፅር ምውዓሉ ሃገራዊ ድሕነት ኣፍሊጡ።ብኻሊ ወገን ላዕለዎት መኮነናት ሓዊሱ ትግርኛ ተዛርብቲ ኣባላት ሰራዊት ምክልኻልን ፌደራል ፖሊስን ዕጥቖም ፈቲሖም ኣብ ገዛውቶም ኮፍ ክብሉ ከምዝተኣዘዙ ንቪኦኤ ገሊፆም።ብኻሊእ ዜና ትግርኛ ተዛረብቲ ኣብ ውሽጢ ሃገር ይኹን ዓለምለኸ በረራ ከይገብሩ ኣብ ቦሌ ዓለምለኸ መዕረፎ ነፈርቲ ከምዝተኸልከሉ መንገደኛታት ገሊፆም። ሽሞም ክግልፀሎም ዘይደለዩ ነባራይ ከተማ ጋምቤላ ኣብቲ ከባቢ ይኸውን ብዛዕባ ዘሎ ተሓቲቶም ‘’ኣብ ከተማ ጋምቤላ ንኣባላት ሓይልታት ምክልኻልን ፌደራል ፖሊስን ዕጥቖም የፍትሑዎም ኣለው’’ ኢሎም። 
Politics,ብተተመሳሳሊ ኣብ ክልል ቤንሻንጉል ጉሙዝ ከተማ ኣሶሳ ብርክት ዝበሉ ተወለድቲ ትግራይ ብሓይልታት ፀጥታ ይእሰሩ ከምዘለው ሓደ ሽሞም ክግለፀሎም ነጋዳይ ገሊፆም።ኣብታ ከተማ ወነንቲ ኣለው ዝብሃሉ ናይ ንግዲ ትክላትን ሆቴላትን ይእሰሩ ኣለው ይብሉ እዞም ብስልኪ ዘዘራረብኩዎም። ናይ ቤንሻንጉል ጉሙዝ ክልል ኮሚሽነር ዓብዲ ዓዚዝ መሓመድ ኣብቲ ክልል ፀገም ንምፍጣር ዝንቀሳቐሱ ኣባላትን መራሕትን ህወሓት ከምኡ እውን ኣብ ንግዲ ዝተዋፈሩ 30 ትግርኛ ተዛረብቲን ሸውዓት ኣባላት ኦነግ ሸኔን ብድምር 37 ሰባት ኣብ ትሕቲ ቁፅፅር ምውዓሎም ገሊፆም።እቲ ማእሰርቲ ከምዝቕል እውን ሓቢሮም ኣለው። ሃገራዊ ድሕነት ብወገኑ ኣብ ጋምቤላ ኣብ መንጎ ብሄረሰባት ግጭት ንምፍጣር ውዲት ይፈጥሩ ነይሮም ዝበሎም 19 ኣባላት ህወሓትን ኦነግን ኣብ ትሕቲ ቁፅፅ ምውዓሉ መራኸቢ ብዙሃን ውሽጢ ሃገር ፀቢበን ኣለዋ። እዚ ከምዚ ኢሉ እናሃለወ ትግርኛ ተዛረብቲ ብምዃኖም ናይ ወፃእን ውሽጥን ሃገር በረራ ከይንገብር ተኸልኪልና ኢሎም መንገደኛታት። 
Politics,ሎሚ ኣብ ምንስቴር ምክልኻል ኣብ ዝተውሃበ መግለፂኣብ መንጎ ፌደራል መንግስትን ክልላዊ መንግስቲትግራይን ናብ ኵናት ካብ ዝእተ እዚ ንመጀመሪያ ግዜእዩ።ምኽትል ኢታማዦር ሹም ሓይልታት ምክልኻልኢትዮጵያ ጀነራል ብርሃኑ ጁላ ንጋዜጠኛታት ኣብዝሃቡዎ መብርሂ ሰራዊት ምክልኻል ሰሜን እዚዘይሓሰቦ መጥቓዕቲ ተፂምዎ ኢሎም። ‘’ሰሉስ ምሸት ስዓት ኣርባዕተ ናይ ሰሜን እዚ ሰራዊትናበብዘለዎ ትፅቢት ዘይተገበረሉ፣ዘይተሓሰበመጥቓዕቲተፈፂሙዎ’’ እዮም ኢሎም። ነቲ መጥቓዕቲ ዝፈፀመ ሓይሊ ናይ ወፃኢ ወራሪኣይኮነን፤ተዓጢቑን ሸፊቱን ምስ መንግስቲ ኣብ ግጭትዘሎ ሓይሊ ከይኮነስ ናይ ባዕልና ናይ መንግስቲ ኣካል ካብዝኾነ ናይ ትግራይ ክልላዊ መንግስቲ ውሽጢ ዘለውሓይልታት ፅንፊ እዮም ኢሎም። ንልዕሊ 20 ዓመታት ኣብ ጉድጓድ ኮይኑ ናይ ትግራይህዝብን ናይ ኢትዮጵያ ህዝብን ዝሕሉ ዝነበረ ናይ ሰሜንእዚ ዝብሃል ብናይ ባዕሉ መንግስትን ወገኑን ወራርተፍፂሙዎ ኢሎም ጀነራል ብርሃኑ። 
Politics,ህዝቢ ትግራይ ነቲ ናይ ህወሓት ተግባር ተቓዊሙዎ እዩዝበሉ ጀነራል ብርሃኑ ጁላ ንምክልኻል ሓይሊ ኢትዮጵያክኸብብ ተልእኾ ዝተወሃቦ ሓይሊ ከይተረፈ ነቲ ውግእኣብ ምቅዋም ከምዝርከብ ወሲኾም ገሊፆም።ሰራዊትኢትዮጵያ ኣጋርነቱ ኣብ ምርግ ጋፅ ይርከቡ ዝበሉ ንሶምዝቖሰሉ እናልዐሉ ናብ ሕክምና የምፅኡዎም ከምዘለውወሲኾም ገሊፆም።ምስ ሓደ ፀቢብን ፅንፍኛን ኢሎምዝፀውዕዎ ዝካየድዘሎ ኵናት እምበር ንህዝቢ ትግራይኣይውክልን ኢሎም ብምውሳኽ።እቲ ውግእ ሓይልታት ምክልኻልዝምክቱዎን ኣብ ዝኾነ ይኹን ቦታ ዘይበፅሕ ግን ህዝቢ ከይጉዳእ ሰራዊት ምክልኻልብጥንቃቐይሰርሕ ኣሎ ኢሎም። እቲ ውግእ ናብ ማእኸል ሃገር ኣይመፅእን፣ ኣብኡ ክውዳእ እዩ ኢልና ኢና ንሰርሕ ዘለና ኢሎምምኽትል ኤታማዦር ሹም ጀነራል ብርሃኑ ጁላ። እዚ ከምዚ ኢሉ እናሃለወ ናይ ዩናይትድ ስቴትስ ምንስቴርጉዳያት ወፃኢ ማይክ ፖምፒዮ ህወሓት ኣብ ትግራይዝርከቡ ካምፕታት ሓይልታት ምክልኻል መጥቓዕቲምፍፃሙ ዝገልፁ ሪፖርትታት ኣዚዩኣተሓሳሲቡና ኣሎ ኢሎም።ሰላም ንምምላስን እቲ ወጥሪ ንምህዳእንቕልጡፍ ስጉምቲ ንክወሰድ እውን ኣተሓሳሲቦም ይብልፀብፃብ እስክንድር ፍሬው ካብ ኣዲስ ኣበባ። 
Politics,ኣብ ክልል ኦሮሚያ ዞባ ምዕራብ ወለጋ ወረዳ ጉሊሶ ‘’ዕጡቓት ደባይ ተዋጋእቲ ግንባር ሓርነት ኦሮሞ ኦነግ ሸኔ’’ ትማሊሰንበት ብዝፈፀሙዎ መንነት መሰረት ዝገበረ መጥቓዕቲ 23ደቂ ተባዕቲኦን 9 ደቂ ኣንስትዮን ዝርከቡዎም 32 ንፁሃን ሰባት ከምዝትቐትሉ ኮሚሽን ፖሊስ ክልል ኦሮሚያ ገሊፁ። ኣብ ዞባ ምዕራብ ወለጋ ጉሊሶ ጋዋ ጋንቃ ተባሂሉ ኣብዝፅዋዕ ጣቢያ ደባይ ተዋጋእቲ ግንባር ሓርነት ኦሮሞ ንንፁሃን ዜጋታት ምቕታሎም ካብ ዝመስከሩ ወላዲ ኣቡኦም ከምዝተቐተሉዎም ዝገለፁ ኣቶ ውድነህ በላይ ዝተባሃሉ ነባሪ‘’ኣብ ጊሊሶ ወረዳ ጋዋ ጋንቃ 35 ሬስታት ተቖፂሩ ኣሎ።ዝጠፍኡ ኣውን ኣለው።ውሒጅ ዝወሰዶምን ዝቖሰሉን እውን ኣለው።ብህይወት ተሪፎም ፎቖዶ በረኻ ዝተሓብኡ እውን ሎሚ ሓይሊ በፂሑሎም ናብ መዕቖቢን ናብ ከተማን እናወሰዱዎም እዮም’’ ኢሎም። 
Politics,ሓይልታት ምክልኻል ካብቲ ከባቢ ምስወፁ ኣትዮም ናይ ኣምሓራ ዘርኢ ክነጥፍእ ኢና ኢሎም ገንዘብን ስልክን መንጢሎም ገዛ ምቅፃል ጀሚሮም።ኣኼባ ኢሎም ኣብ ሓደ ቦታ ኣኪቦም ቦምብ ብምድራባት ብመትረይስ ወዲኦምዎ፤ከምዚ ዝገበሩ፣ዘሪኢ ተኮር መጥቓዕቲ ዝፈፀሙ ኦነግ እዮም ኢሎም ብምውሳኽ። እቲ መጥቓዕቲ ክፍፀም ከሎ ሓይልታት መንግስቲ ኣብቲ ቦታ ከምዘይነበሩ እውን ኣቶ ውድነህ ሓቢሮም። ነቲ ከባቢ ይሕሊ ዝነበረ ሓይሊ ምክልኻል እቲ መጥቓዕቲ ቅድሚ ምፍፃሙ ሓደ ማዕልቲ ካብ ገዋ ጋንቃ ለቒቑ ከምዝትወፀን ገዲፉዎም ከይወፅእ ከምዝሓተቱን ኣቶ ውድነህ ወሲኾም ሓቢሮም። ኣቶ ኣየለ ንጉስ ዝተብሃሉ ካሊእ ናይ ዓይኒ ምስክር ትማሊድሕሪ ስዓት ብዝተፈፀመ መንነት መስረት ዝገበረ መጥቓዕቲ ብርክት ዝበለ ህይወት ንፁሃን ሰባት ከምዝጠፍአ ገሊፆም። ኣብቲ ከባቢ ጭፍጨፋ እዩ ተፈፂሙ ዝበሉ ንሶም ‘’ኣብቲ ከባቢ ንዝነበሩ ሰባት ወሲዶም ብቦምብን መትረየስን እዮም ጨፍጪፎዎ’’ ኢሎም። 
Politics,ናይ ኦሮሚያ ፕሬዝዳንት ሽመልስ ኣብዲሳ ‘'ኦነግ ሸኔ ኣብ ዞባ ምዕራብ ወለጋ ወረዳ ጉሊሶ ጣቢያ ገዋ ጋንቃ ኣብ ልዕሊ ዜጋታት ናይ ሽብር መጥቓዕቲ ብምፍፃም ንህይወት ሰባት ብምጥፋእ ኣካል ኣጉዲሉ’’ ምባሎም ማሕበራዊ ገፅ ጉዳያት ኮምኒኬሽን ክልል ኦሮሚያ ገሊፁ።ንዝተፈፀመ መጥቓዕቲ ከምዝኾነኑ ዝገለፁ ኣቶ ሽመልስ ብጭካነ ኣብ ሓደ ቦታ ተቐቲሎም ክብሉ ህይወቶም ንዝስኣኑ ሓዘኖም ገሊፆም።እቲ መግለፂ ክንደይ ሰባት ከምዝትቐተሉ ኣይሓበረን።ኣብ ልዕሊ ኦነግ ሸኔ ስጉምቲ ከምዝውሰድ እውን ሓቢሮም። ‘’ናይ ኦነግ ሸኔ ሽፍታ ምስ ህወሓት ብምሽራኽ ኣብ ክልል ኦሮሚያን ኣብታ ሃገርን ሰላምን ምርግጋን ከይህሊ ክሰርሑ ፀኒሖም’'ይብል እቲ መግለፂ። ናይ ጉሊሶ መጥቓዕቲ ኣይፈፀምናን ዝበለ ናይቶም ደባይ ተዋጋእቲ ናይ ዞባ ምዕራብ ኣቐባሊ ቃል ብሊሱማ ጉታ ኣብ ልዕሊ ንፁሃን ዜጋታት መጥቓዕቲ ኣይንፍፅምን ክብል ነቲ ኽሲ ነፂጉዎ። 
Politics,መንግስቲ ኦነግ ሸኔ ኢሉ ዝፅውኦም ዕጡቓት ቅድሚ ሰለስተ ዓመት ብዝተፈጥረ ለውጢ ብሰላም ንምቅላስ ናብ ውሽጢ ሃገር ካብዝኣተወ ግንባር ሓርነት ኦሮሞ ተፈሊዩ ሕቶ ህዝቢ ኦሮሞ ኣይተመለሰን ብዝብል ዕጥቓዊ ቓልሲ ከምዝቐፀለ ይዝከር ይብል ፀብፃብ ናኮር መልካ። ብኻሊእ ዜና ህወሓት ኣምሓራ ብምጥቓዕ ናብ ስልጣን መምለሲ ገይሩዎ ኣሎ ክብል ናይ ኣምሓራ ናይ ብልፅግና ፓርቲ ከሲሱ።ህዝቢ ኣምሓራ ኣብ ኦሮሚያ ይኹን ኣብ ካልኦት ከባቢታት ዋጋ ዝኸፍል ዘሎ ብናይ ህውሓት ናይ ውክልና መጥቓዕቲ እዩ ኢሉ ኣሎ። ህወሓት ልዕሊ 40 ዓመታት ንዝዘለቐ ናይ ኣምሓራ ዝፀልእ ዛንታ ህዝቢ ኣምሓራ ምስ ካሎት ኣሕዋት ህዝብታት ናይ ምንፃል ስርሑ ፍረ የፍሪ ከምዘሎ መርኣያ እዩ ይብል እቲ ፓርቲ። ህዝቢ ኣምሓራ ብዘለዎ ናይ ኢትዮጵያዊነት ፅኑዕ እምነት ሃገረይ ኢሉ ኣብ ኩሉ ከባቢታት እታ ሃገር እንተነበረ እውን ብህወሓትን ዝኣመሰሉን ሓይልታት ንብረቱ ይዝመትን ጉጅልኣዊ መጥቓዕቲ ይፍፀሞን ይብል እቲ መግለፂ።ኦነግ ሸኔ ይኹንካልኦት ሓይልታት ብዘይካ ናይ ህወሓት ፕሮፓጋንዳን ናይ ዕጥቕን ፋይናንስ ድጋፍ ብከምዚ ንፌደራል ይኹን ንክልላዊ መንግስቲ ኣፀጋሚ ኣይምኾነን ነይሩ ይብልወሲኹ። 
Politics,በተመሳሳሊ ናይ ኣምሓራ ብሄራዊ ምንቅስቓስ ኣብን ኣብ ዝተፈላለዩ ከባቢታት ኣብ ልዕሊ ህዝቢ ኣምሓራ ይፍፀም ዘሎ ዘርኢ ናይ ምፅናት ገበን ሓላፍነት ክወስድ ዘለዎ መንግስቲ እዩ ኢሉ። ኣብ ምዕራብ ወለጋ ትማሊ ኣብ ልዕሊ 200 ተወለድቲ ኣምሓራ ብመንነቶም ተፈሊቶም ብጃምላ ብዝተፈፀሞም ዘሪኢ ናይ ምጥፋእ ገበን ሓዘኑ ገሊፁ ኣሎ ይብል ፀብፃብ ኣስቴር ምስጋናው። ኣብ ወለጋ ዝተኸሰተ ቅትለት ኣዚዩ ዘሕዝን እዩ ምባል ነቲ ጉዳይ ዘቕልል እዩ ዝበሉ ኣባል ፈፃሚ ስራሕ ህወሓት ኣቶ ጌታቸው ረዳ ብሓቂ እውን ሞራል ዝሰብር መቕተልቲ እዩ ኢሎም። ናይ ንፁሃን ቕትለት ንመሰጎሚ ፖለቲካዊ ኣጀንዳ ስርሐይ ኢሉ ዝሓዘ ኣብይ ኣሕመድ ናይ ህወከት ነጋዶ ኢሎም ዝፀውዑዎም ጉጅለታት ሞት ናይ ኣምሓራ፣ ኦሮሞ ፣ ወላይታ፣ ትግራይ፣ሶማሌን ካልኦት ንፁሃንን ናይ ጥፍኣት ኣጀንድኡ መፈፀሚ ተራ ኣጋጣሚ ካብ ምዃኑ ብዝዘለለ ብሓላፍነት ዘሕትተኒ እዩ ኢሉ ኣይኣምንን ኢሎም። 
Politics,ኣብ ወለጋ ዝተፈፀመ ቅትለት ኣብይ ኣሕመድ ንሓይልታት ምክልኻል ክወፅእ ድሕሪ ምእዛዙ ኣብ ሒደት ስዓታት ዝትፈፀመ ምዃኑ ዝሕብሮ እዚ ናይ ህወከት ጉጅለን ናይ ኣስመራ መሻርኽቱን ህዝቢ ምስ ህዝቢ ብምርፃም ናይ ስልጣን እዋኖም ንሓደ ወርሒ እውን እንተኾነ ንምንዋሕ ይሰርሑከምዘለው መርእያ እዩ ይብል እቲኣቶ ጌታቸው ኣብ ፌስቡኮም ዝዘርግሑዎ ፀሑፍ። እቲ መፍትሒ ናይ ህዝብን ሃገርን ረብሓ ኣሕሊፉ ምሃቡ ከይኣኽሎ ምስ ናይ ኢትዮጵያ ፀላእቲ ብምዃን ይመርሖ እየ ንዝብሎ ሃገርን ህዝብን ኣብ ዘይዋፅእ ቁማር እናእተወ ዝርከብ ጉጅመ ኣብይ ኣሕመድ ዝግብኦ ምሃብ እዩ፤ናይ ኣብይን ኢሳያስን መንገዲ ጥፍኣት ክግታእ ኣለዎ ክብልእቲ መግለፂየጠቓልል።
Politics,ኣብ ኢትዮጵያ ክልል ደቡብ ዞባ ሼኮ ወረዳ ጉራ ፈርዳ ግዳያት መጥቓዕቲ ዝኾኑ ነበርቲ ብመንነቶም ይጥቅዑ ከምዘለው ብምግላፅ ካብ መንበሪኦም ከምዝተምዛበሉ ተዛሪቦም።ኣፈ ጉባኤ ቤት ምኽሪ ወከልቲ ህዝቢ ኣቶ ታገሰ ጫፎ ሓዊሱ ላዕለዎት ሰበስልጣን መንግስቲ ምስቲ ሕብረተሰብ ይመያየጡ ከምዘለው ብምሕባር ሚንስትር ጉዳያት ወጻኢ ኣቶ ደጉ ኣንዳርጋቸው እቲ መጥቓዕቲ መንነት መሰረት ዝገበረ እዩ ኢሎም። ኣብ ዞባ ሼኮ ወረዳ ጉራ ፈርዳ ጣቢያ ጊንቃና ሾቢ መንነቶም ዘይተፈልጡ ዝተብሃሉ ዕጡቓት ናይ ዝፈፀሙዎ መጥቓዕታት ግዳያት ዝኾኑ ሓረስቶት እቲ ከባቢ ኣዚዮም ከምዝተጎድኡን ኣብ ስግኣት ከምዝርከቡን ገሊፆም። ካብ ዝነብርሉ ከባቢ ሃዲሞም ኣብ ካሊ ከተማ ዘዕቖቡ ኣቶ ተዘራ ይማም በቲ መጥቓዕቲ ሓዎምን ሓፍቶምን ከምኡ እውን ኣርባዕተ ኣባላት ስድርኦምን ብዕጡቓት ከምዝተቐተሉ ተዛሪቦም። 
Politics,"ብተኸታታሊ ክልተ ማዕልታት ብዝተፈፀመ መጥቓዕቲታት 31 ሰባት ተቐቲሎም ሓሙሽተ ሰባት ቆሲሎምን ልዕሊ 1,500 ሰባት ድማ ተመዛቢሎም ኣለው።በቲ ገበን ዝተጠርጠሩ 16 ሰባት ኣብ ቁፅፅር ምውዓሎም ኣማሓዳሪ ናይቲ ዞባ ኣቶ ፍቅሬ ኣማን ገሊፆም። እቲ መጥቓዕቲ ስዒቡ ኣፈ ጉባኤ ቤት ምኽሪ ወከልቲ ህዝቢ ኣቶ ታገሰ ጫፎ፣ኢታማዦር ሹም ሓይልታት ምክልኻል ጀነራል ኣደም መሓመድ፣ኮሚሽነር ኮሚሽን ፖሊስ ፌደራል እንዳሻው ጣሰው፣ናይ ሰላም ምንስቴር ድኤታ ፍሬኣለም ሽባባው፣ርእሰ ኣማሓዳሪ እቲ ክልል ኣቶ ርስቱ ይርዳውን ዝርከቡዎም ላዕለዎት ሰበስልጣን መንግስቲ ኣብ ወረዳ ጉራ ፈርዳ ምስቲ ሕብረተሰብ ምይይጥ የካይዱ ከምዘለው ተፈሊጡ ኣሎ። ብኻሊእ ወገን ምንስቴር ምንስትሪ ጉዳያት ወፃኢ ኢትዮጵያ ኣቶ ገዱ እንዳርጋቸው ህዝቢ ኣምሓራ ንፍትሒ፣ነፃነትን ሓቢርካ ንምንባርን ይቃለስ እንተሃለወ እውን ክሳብ ሎሚ ኣብ ኢትዮጵያ ዘተኣማምን ሰላምን ፍትሕን ልዕልነት ሕግን ሰፊኑ ኩሎም ኢትዮጵያዊያን ኣብ ዝኾነ ይኹን ክፋል ሃገርና ብሰላም፣ብነፃነትን ደስታን ምንባር ዝኽእለላ ክትኸውን ኣይተኽኣለን ክብሉ ኣብ ናይ ፌስቡክ ገፆምገሊፆም። "
Politics,ካብ ጥቅምቲ ክሳብ ጥቅምቲ ኣብዘሎ ሓደ ዓመት ጥራሕ ብግልፂ ዝተዘረበና ግፍዕን መከራን ቀፂሉማእለያ ዘይብሉ ጭፍጨፋ፣ጃማልዊ ምምዝባል፣ ዕንወት ንብረትን በብሰሙኑ መርድእ ምስማዕ ልሙድ ኮይኑ ኣሎ ኢሎም ኣቶ ገዱ። ስለዝኾነ እውን እቲ ጉዳይ ብስቕታ ምሕላፍ ጎዳኢ ምዃኑ ብግብሪ ንሪኦ ስለዘለና ይምልከተና በሃልቲብምሉእና ክንዘራረበሉ ይግባእ፣ኣብ ልዕሊ ኣምሓራይ ዝዓለመ ይፍፀም ዘሎ መጥቓዕቲ ብህዝቢ ከይኮነስ ብውዲት ውሑዳት ጉጅለታትን ወልቀሰባት ምዃኑ ብምርዳእ ኩሉ ህዝቢ ኢትዮጵያ ብሓባር ከሰልፍ ዝኽእል ናይ ቃልሲ ኣንፈትን ስትራተጂያዊ ሸቶን ብምሕንፃፅ ብሓባር ምንቅስቓስ ግዜ ክወሃቦ የብሉን ኢሎም ምንስቴር ጉዳያት ወፃኢ ገዱ ኣንዳርጋቸው።
Politics,ኮሚሽን ዕርቀ ሰላም ሎሚ ሓሙስ ኣብ ዝሃቦ ጋዜጣዊ መግለፂ ኣብ መንጎ ክልላዊ መንግስቲ ትግራይን ፌደራል መንግስትን ዝተፈጥረ ወጥሪ ንምቅርራብን ንምዕራቕን ብዛዕባ ዝሰርሖ ስርሓት ካብ ጋዜጠኛታት ሕቶ ቀሪቦም። ምኽትል ኣደመንበር እቲ ኮሚሽን ሎሬት የትነበርሽ ንጉሴ ‘’ኣብ መንጎ ክልል ትግራይን ፌደራል መንግስትን ዘሎ ወጥሪ ንዓና ክልቲኦም መንግስታት ቅቡልነት ዘለዎም መንግስታት እዮም።ኣብ መንጎ ፌደራልን ክልል መንግስታትን ፀግም ክፍጥር ከሎ ነቲ ፀገም ናይ ምፍታሕ ሓላፍነት ናይ ዕርቀሰላም ኮሚሽን ሓላፍነት ኣይኮነን።ብግልፂ ብሕጊ ንቤት ምኽሪ ፌደረሽን ዝተውሃበ እዩ’’ ኢለን። ንሰን ከም ዜጋን ከም ገለልተኛ ኮሚሽንን ስኽን ኢሎም ክዘራረቡ ናይ ምሕታትን ንምዝርራብ ገለልተኛ ኣካላት እንተድኣ ኣድልዩዎም ድልውነትና ንዝምልከቶም ኣካላት ብዕሊ ኣፍሊጥና ኢና ኢለን። 
Politics,"ሊቀ ጳጳስ ካቶሊካዊት ቤተ ክርስቲያን ኢትዮጵያን ኣቦ መንበር ናይቲ ኮሚሽንን ካርዲናል ኣባ ብርሃነየሱስ ሱራፍኤል እውን ስራሕ ዕርቀሰላም ኮሚሽን ዕርቀሰላም ኣብ መንጎ ህዝብታት እዩ ምስ በሉ ""ኣብ መንጎ ህዝብታት ዘይምርድዳእ ክህልው ከሎ፣ቅርሕንቲ ክህልው ከሎ፣ግጭታት ክህልው ከለው ነቲ ህዝቢ ብኽልቲኡ ወገን ብምዝርራብ ሰሚዕኻ ሰላምን ምርድዳእን ንምምፃእ እዩ እቲ ፃዕሪ።መንግስቲ ምስ መንግስቲ ክኸውን ከሎ ድማ መንግስታዊ መንገድታት ኣለው’’ኢሎም። ዋላኳ ንኮምሽን ዕርቀ ሰላም ዘይምልከቶ እንተኾነ እውን እቲ ኮሚሽን በብክልሉ ብምኻድ ምስ መራሕቲ ክልላት፣ከምኡ እውን ናብቲ ህዝቢ ብምውራድ ናይ ክልላት መራሕቲ ሃይማኖት ዓበይቲ ዓድን ኣዘራሪቡ እዩ መፂኡ፤ኣብ ትግራይ እውን ከምኡ እዩ ተገይሩ ኢሎም። እቲ ኮምሽን ክንድ'ቲ ዝድለ ኣይሰርሕን ንዝብል ሕቶ መልሲ ዝሃባ ሎሬት የትነበርሽ ኣብ ካልኦት ሃገራት ከምዝግበር እቲ ኮሚሽን ብሕጊ መዳይ ይኹን ካልኦት ኣገባባት ዝተመቻቸወ ኩነታት ከምዘይተዳለወሉ ሓቢረን። ኣብ ናይ ብሄራዊ ምርድዳእን ሓድነትን ከምዝስራሕን ምርድዳእ ክፍጠረሎም ኣብ ዝብሃሉ ቁልፊ ጉዳያት ተወዳዲና ንምስራሕ ቅድመ ምድላዋትና ዛዚምና ኣለና ኢለን ኣለዋ።"
Politics,"ጀርመናዊያን ሓንጸጽቲ ፖሊሲ ፕረዚዳንታዊ ምርጫ ኣሜሪካ ንጀርመን ይኹን ንሃገራት ኣውሮጳ ኣገዳሲ ሳዕቤን ከምዝህልዎ ብምእማን ውፅኢቱ ይፅበዩዎ ኣለው። ፕሬዝዳንታዊ ምርጫ ዩናይትድ ስቴትስ ልዕሊ ካልኦት ሃገራት ኣውሮፓ ኣብ ጀርመን ዝተፈለየ ትርጉም ኣለዎ ዝብል ስምዒት ብዙሓት ኣለዎም። ኣብ ሕብረት ኣውሮፓ ዝዓበየ ቁጠባ እትውንን ጀርመን ን36,000 ወታደራት ዩናይትድ ስቴትስ ተተናግድ ኣብ ዓመት ድማ ምስ ዩናይትድ ስቴትስ 200 ቢሊዮን ዶላር ናይ ንግዲ ርክብ ኣለዋ።ኣብ ኣውሮፓ ምስ ዩናይትድ ስቴትስ ዝዓበየ ናይ ንግዲ ርክብ ዘለዋ እንኮ ሃገር እያ። ፕሬዝዳንት ትራምፕ ንምክልኻል ቃል ኪዳን ኔቶ ዝውዕል ገንዘብ ጀርመን ግቡኣ ኣይትኸፍልን ኢሎም ምኽሳስ ምስጀመሩ ኣብ መንጎ ክልቲአን ሃገራት ዝፀንሐ ጥቡቕ ታሪኻዊ ርክብ ዝሒሉ።ገለ ሃንደስቲ ፖሊስታት ጀርመን ብዛዕባ መፃኢ ርክብ ስግረ ኣትላንቲክ ስኽፍታ ኣለዎም። "
Politics,ትራምፕ በዝሒ ኣብ ጀርመን ዝሰፈሩ ወታደራት ዩናይትድ ስቴትስ ንምንካይ ኣብዚ ዓመት ምውሳኖም ኣሜሪካ ምስ ኔቶ ዝህልዋ ምትሕብባር እውን ጥርጣረ ዘሕደረሎም ብዙሓት እዮም።ብሮኮፍ‘’ኣሜሪካ ይኣኽለኒ ኢላ እንተገዲፋቶን ኔቶ እንተድኣ ቅሂሙን ኣውሮፓ ናብ ሓደ ክትሓብር እያ ዝብል ከይኮነስ ብኣንፃሩ ናይ ኣውሮፓዊያንምፍሕፋሕ እዩ ዝርኣየኒ። ኣዚዩ ፍሕፍሕ ዝበዝሖን ኣዚዩ ግጭት ዝበዝሖን ክፍለ ዓለም ኣውሮፓ ኢና ክንሪኢ’’ ይብሉ። እዚ ተስፋ ዝቖረፀ ሪኢቶ ግን ናይ ኩሉ ኣይኮነን።AlternativeforGermany ዝተብሃለ ርሑቕ የማናይ ፓርቲምምሕዳር ትራም ዝወሰዱዎ ስጉምቲ ምንካይ ወታደራት ካብ ጀርመን ብሓጎስ እዩ ተቐቢሉዎ። ካልኦት እውን ዝቕፅል ፕሬዝዳንት ኣሜሪካ መን ይኹን ብዘየገድስ ሓድሽ ዕድል ይርኣዮም። ኣብ ቤት ምኽሪ ርክባት ወፃኢ ጀርመን እትሰርሕ ሶፊያ ቤከር ‘’ዩናይትድ ስቴትስ ንባዕላ ዝረብሑዋ ቀዳምነት ክትህብ ዝገበረ ናይ ትራምፕ ፕሬዝዳንትነት እዩ ዝብል እምነት የብለይን’’ትብል።ኣውሮፓዊያን ስለዝዓበዩን ካብ ፅግዕተኝነት ዩናይትድ ስቴትስ ንባዕሎም ሓራ ስለዘውፅኡን እዩ በለት ወሲኻ። ኣብ ዩናይትድ ስቴትስ ዝህሊ ውፅኢት ብዘየገድስ ብዙሓት ኣብ በርሊን ዝሓሸ ወይ ዝገደደ ል ውጢ ይመፅእ ከምዘሎ ኣማዕዲዮም ይሪኡ ኣለው።
Politics,ግዳያትን መቕርብን ናይቲ ኣብ 1998 ኣብ ምብራቕ ኣፍሪቃ ኣብ ዝርከብ ኤምባሲታት ኣመሪካ ዝተኻየደ ግብረሽበራዊ መጥቃዕቲ: ነቲ ንሱዳን ካብ መዝገብ ግብረሽበራ ንኽትወጽእ ዝገብር ምስ ኣመሪካ ዝተበጽሐ ስምምዕ ዝበዝሑ ካብ ዓማዊሉ ከምዝነጸግዎ ሓደ ጠበቓ ኣፍሊጡ። ኣብ ወርሒ ነሓሰ 1998 ብናይ ጽዕነት መኪና ተቐናቢሩ ኣብ ኬንያን ታንዛንያን ኣብ ዝርከብ ኤምባሲታት ኣመሪካ ዝተኻየደ ግብረሽበራዊ መጥቃዕቲ ቦምብ: ብሓፈሻ 224 ሰብ ክቐትል ከሎ ብኣሽሓት ንዝቑጸሩ ካልኦት ድማ ከምዘቑሰለዩ ዝግለጽ። በዚ ድማ ግዳያትን መቕርብ ግዳያትን ሱዳን ነቲ ግብረሽበራዊ መጥቃዕቲ ዘካየዱ ኣባላት ኣልቃዒዳ ጽላል ሂባ ብዝብል ኣብ ኣመሪካ ኣብ ዝርከብ ቤት ፍርዲ ኣብ ልዕሊ ሱዳን ክሲ ከምዝመስረቱ ይፍለጥ። 
Politics,ሚኪኤል ሚለር ዝተባህለ ጠበቓ ግዳያትን መቕርብ ግዳያትን ምስ ሳውዝ ሱዳን ኢን ፎከስ ዝተባህለ መደብ ድምጺ ኣመሪካ ዝሓለፈ ሰኑይ ኣብ ዘካየዶ ቃለ መጠይቕ: እቲ ሱዳን ምስቲ መጥቃዕቲ ቦምብ ብዝተተሓሓዘ 335 ሚልዮን ዶላር ከፊላ ካብ መዝገብ ግብረሽበራ ክትወጽእ ዝገብር ስምምዕ ንግዳያት ናይቲ መጥቃዕቲ ዝወሃብ ገንዘብ ብመንጽር ዜግነቶም ዘጓኒ'ዩ ክብልዩ ነቒፍዎ። ንሱ ኣመሪካውያን ግዳያት ናይቲ ግብረሽበራዊ መጥቃዕቲ ዝኽፈልዎ ክፍሊት ካብቶም ሰራሕተኛታት ኤምባሲ ኣመሪካ ኮይኖም ግዳያት ናይቲ መጥቃዕቲ ዝኾኑ ዜጋታት ምብራቕ ኣፍሪቃ ዝለዓለ ምዃኑ'ዩ ዝገልጽ። ሚኪኤል ሚለር ግዳያት ናይቲ ግብረሽበራዊ መጥቃዕቲ ዝኾኑ ዓማዊሉ ከምቲ ፈደራል ቤት ፍርዲ ዋሺንግተን ዝበየኖ እቲ ካሕሳ 3 ቢልዮን ዶላር ክወሃቡ ከምዝግብኦምዩ ዝገልጽ። 
Politics,ኣብ መንጎ ናይ ትግራይ ቤት ምኽሪ ዝለዓለ ፈፀምቲ ኣካላትን ፌደራል መንግስትን ዘሎ ኣፀጋሚ ርክብ ሕጊ መሰረት ብዝገበረ ኣሰራርሓ ጥራሕ ከምዝፍታሕ ቀዳማይ ምንስቴር ኣብይ ኣሕመድ ገሊፆም።ኣብዚ ሕዚ እዋን ንልኡላውነት ሃገር ንምኽባር ዝተማልአ ድልዉነት ከምዘሎ እውን ንኣባላት ቤት ምኽሪ ወከልቲ ህዝቢ ኣረጋጊፆም።ኢትዮጵያ ኣብ ዝሓለፈ ዓመት 6.1 ሚእታዊ ቁጠባዊ ዕብየት ከምዘመዝገበት እውን ዕላዊ ገይሮም ኣለው። ቀዳማይ ምንስቴር ኣብይ ኣሕመድ ሎሚ ካብ ኣባላት ቤት ምኽሪ ወከልቲ ህዝቢ ንዝቐረቡሎም ሕቶታት መልሲ ሂቦም ኣለው።ኣብ መንጎ ፈፀምቲ ኣካላት ቤት ምኽሪ ክልል ትግራይን ፌደራል መንግስትን ዘሎ ርክብ ምሕርፋፍ ናብ ሓደጋ ፀጥታ ከይሰጋገር ይስራሕ ብዛዕባ ዘሎ ተሓቲቶም ህዝቢ ትግራይ ከም ካሊእ ህዝቢ ኢትዮጵያ ብሰላም፣ልምዓትን ዴሞክራስን ናይ ምንባር መሰል ኣለዎ ኣብ ዝለዓለ ፀገም ድኽነት ዝርከብ ህዝቢ እዩ ኢሎም።መንግስቲ ፌደራል ነዚ ኣብ ግምት ዘእትወ ስራሕ ክሳብ ሎሚ ኣብ ምስራሕ ዝርከብ ዘሎ ህዝቢ ኣለኒ ብዝብል እዩ ምስ በሉ። 
Politics,ቀዳማይ ምንስቴር ኣብይ ኣብ ቤንሻጉል ጉሙዝ ህይወት ብዙሓት ዜጋታት ዘጥፍአን ብዛዕባ ተደጋገምቲ መጥቓዕትታትን ዝተሓላለኸ ምዃኑ ብምግላፅ ቤንሻንጉል ጉሙዝ ምስ ሰሜን ድቡብን ሱዳን ስለዘዋስን ካብ ብሉናይል እናኣተው ምስቲ ጉዳይ ርክብ ናይ ዘይብሎም ዜጋታት ህይወት ኣብ ሓደ ኣውዲቖም ኣለው እዚ ብዙሓት ተዋሳእቲ ዝሓዘ እንተኾነ እውን ዝለዓለ ብፅሒት ምስ ህዳሴ ዝተሓሓዝ እዩ መንግዲ ህዳሴ ምስ ምብታኽን ዝተኣሳሰረ እዩ ኢሎም። ምስ ለበዳ ኮቪድ ተኣሳሰሩ ዝድለ ሃገራዊ ሸቶ ቁጠባ እንተዘይተመዝገበ እውን ከም መንግስቲ እናተኸላኸልና ኣብ ዓለም ኣብ ሒደት ሃገራት ዝተምዝገበ ቁጠባዊ ዕብየት ኣሪኢና ኢሎም። ኣብ ዓለም ኣዚየን ሒደት ሃገራት ዘመዝገብኦ ኣብ ኣፍሪካ ይኹን ኣብ ምብራቕ ኣፍሪካ ጥራሕ ዝተርኣየ ኣወንታዊ ዕብየት እቲ ዝለዓለ ዝብሃል 6.1 ሚታዊ ቁጠባዊ ዕብየት ክተመዝግብ ክኢላ እያ ኢሎም። 
Politics,ቀ/ሚ ኣቢይ ኣሕመድ ምስቶም ኣብ ኢትዮጵያ ናይ ሰለስተ መዓልታት ዑደት ዝገብሩ ዘለዉ ፕረሲደንት ኢሳያስ ኣፈወርቂ ብምዃን፣ ነቲ ዓቢይ ግድብ ህዳሴን ንግቤ 4ይ መመንጨዊ ሓይሊ ኤለክትሪክን ተዘዋዊሮም ተዓዚቦም። ቀዳማይ ሚንስተር ኣቢይ ኣብቲ እዋን ብዛዕባ ግድብ ህዳሰ ክዛረቡ ኸለዉ፥ሎሚ ዓመት ኣብ ግድብ ህዳሴ ዝዕመም ስራሕ ወሳንነት ከም ዘለዎ ኣፍሊጦም። እቲ ግድብ ሕጂ ዝርከበሉ ደረጃ ዘዕግብ ምዃኑ'ውን ቀ/ሚ ኣቢይ ተዛሪቦም። ትማሊ ሰኑይ ኢትዮጵያ ዝኣተዉ ናይ ኤርትራ ፕረሲደንት ኢሳያስ ኣፈወርቂ፡ ምስ ቀዳማይ ሚንስተር ኣቢይ ኣብ ምሕያል ርክብ ክልቲአን ሃገራት ምዝርራቦም ሰበ-ስልጣን ኢትዮጵያ ሓቢሮም ኣለዉ፡ ዝርዝር 'ቲ ዝርርብ ግን ኣይሃቡን።
Politics,ሎሚ ኣብ ዩኒቨርስቲ ወሎ ኣብ ዝተኻየደ ምይይጥ ዝተሳተፉ ወሃብቲ ሪኢቶ ከምዝገለፁዎ ኣብ ስልጣን ንምፅናሕ ወይ ናብ ስልጣን ንምውፃእ ምሁራንን ፖለቲካዊ ውድባትን ብሰንኪ ዘካይዱዎ ቓልሲ ንናይ ህዝቢ ድሕነት ሓደጋ ይኸውን ኣሎ ኢሎም ተሳትፍቲ።ካብቶም ተሳተፍቲ ሓደ ‘’ብኣጉል ናይ ስልጣን ሽሚያ እታ ሃገር ተሕመስ ኣላ፤ኣምሓራይ፣ትግራዋይ እናተበሃለ ንስልጣን ክብሉ ምሁራን እናቋሰሊና እዮም’’ኢሎም። እቶም ወሃብቲ ሪኢቶ ብዝተዛብዐ ኣገባብ ንህዝቢ ትግራይ ምስ ህወሓት ሓደ ገይሮም ዝሪኡ ከምዘለው ብምግልፃ እዚ እውን ንማሕበራዊ ምግላልን ከምዘቃልዖም ኣረዲኦም።ብኣንፃሩ ህወሓት ዝመረፆም ውሑዳት እምበር ንሕና ከም ህዝቢ ተጠቀምቲ ኣይኮናን ኢሎም። ሰላም ኢና ንደሊ፤ብሕብረት ኢና ምንባር ንደሊ፤ምንፃል ኣይንደልን፤ኢትዮጵያዊያን ኢና ኢሎም እዞም ወሃብቲ ሪኢቶ። 
Politics,ናይ ሳይንስን ላዕለዋይ ትምህርትን ምንስቴር ድኤታ ዶክተር ሙሉ ነጋ ብዝተጋገየ ሓበሬታ ናይ ህዝቢ ሓቢርካ ናይ ምንባር ዝህወኹ ምንቅስቓሳት ምህላዎ ኣይሓብኡን።ነዚ ምውጋድ ዝክኣል ድማ ናይ ሃገር ሓባራዊ ኣተሓሳስብ ክፍጠር ከሎ እዩ ኢሎም። ተመሳሳሊ ምይይጥ ኣብ ድሬዳዋ ዝተካየደ ክኸውን ከሎ እቲ መድረኽ ተወለድቲ ትግራይ ኣብታ ሃገር ብዛዕባ ዘሎ ለውጢ መስርሕን ተግባራዊ ምንቅስቓስን ግንዛበ ክረኽቡ ዘኽኣለ ከምዝኾነ ናይ ኢኖቬሽንን ቴክኖሎጂን ምንስቴር ዶክተር ኣብርሃም በላይ ገሊፆም ኣለው ይብል ፀብፃብ መስፍን ኣርጌ ካብ ደሴ።
Politics,ንምጅማር ስራሕ ኣብያተ ምኽሪ ወከልቲ ህዝብን ፌደረሽንን ብመደረ ዝኸፈታ ናይ ኢትዮጵያ ፕረዚደንት ሳህለወርቅ ዘውዴ ኣብዚ ዓመት ዝካየድ ምርጫ ካብቶም ዝሓለፉ ምርጫታት ብዝሓሸን ዓለምለኸ መዐቀኒ ብዘማልአን ክፍፀም እዩ ኢለን። ሓምሻይ ናይ ኢትዮጵያ ቤት ምኽሪ ወከልቲ ህዝብን ናይ ፌደረሽን ቤት ምኽሪን ሻድሻይ ዓመት ናይ ስራሕ ዘመን ቀዳማይ ናይ ሓባር ኣኼባ አኻይዱ'ሎ። ብርክት ዝበሉ ዛዕባታት ኣብ ዝዳህሰሰ ናይ ፕረዚደንት ሳህለወቅ ዘውዴ ናይ መኽፈቲ መደረ ዝሓለፈ ዓመት ከም ሃገር ዘኹርዑ ዓወታት ዝተመዝገብሉን ብኣንፃሩ ድማ ብዘሕዝን ኩነታት ናይ ሰባት ሞትን ምምዝባል ግጭትን ዕንወት ንብረትን ዝተኸሰተሉ እዩ ነይሩ ኢለን። 
Politics,ፕሬዝዳንት ሳህለወርቅ ናይ ቀዳማይ ሚንስትር ኣብይ ኣሕመድ ናይ ሰላም ፃዕርን ሽልማት ኖቤልን ናይ ኢትዮጵያ መልክዕ ንዓለም ኣብ ምፍላጥ ዝተፃወቶ ጊደ ዝዓዘዘ ነይሩ ኢለን ። ዝሓለፈ ዓመት ጉድለታት ኣሰራርሓ ዝነበሮ ተኣሪሙ ናብ ስራሕ ዝተኣተወሉ ዓብይ ግድብ ህዳሴ ኢትዮጵያ ዲፕሎማሲያዊ ተፅእኖታት ተፃዊራ ህልውንኣ ዘኽበረትሉ ከምዝነበረ እውን ገሊፀን። ዝሓለፈ ዓመት ኣብ ዝተፈላለዩ ዓውድታት ዝሓሸ ምንቅስቃስ ዝተመዝገበሉ ነይሩ ዝበላ ፕረ. ሳህለወርቅ ኣብ ህንፀት ዴሞክራሲ ዝተሰርሐ እውን ዝተባባዕ ነይሩ ኢለን። ለበዳ ኮሮናቫይረስ ንምክልኻል ዝተሰርሑ ስራሕቲ እውን ውጽኢታዊ ነይሮም ኢለን። ብኣንፃሩ ድማ ካብ ኮቪድ ክሳብ ፀጥታ፣ካብ ምንዋሕ ምርጫ ክሳብ ወራር ኣንበጣ ኢትዮጵያ ዝተፈተነትሉ ኮይኑ ሓሊፉ ክብላ ገሊፀን። ኣብ 2013 ዓ.ም ትኹረት ዝወሃቦ ጉዳያት ኣብ ትሕቲ ተፅዕኖ ስምዒትን ጉልበትን ወዲቑ ዝነበረ ሃዋህው ዴሞክራሲ ብሕግን ስርዓትን ክምራሕ መንግስቲ ትኹረት ሂቡ ክንቀሳቐስ እዩ ኢለን። 
Politics,ኣብ ኢትዮጵያ ዴሞክራሲያዊ ስግግር ንምምፃእ ዝነበረ ተስፋ ፈሺሉ ክብል ናይኦሮሞ ፌደራላዊ ኮንግረስ \ኦፌኮ\ ኣፍሊጡ።ናይዚ ቅልውላው ቀንዲ ምኽኒያት ገዛኢ ፓርቲ ይኽተሎ ብዘሎ ኣግላሊ ሓባሪ መንገዲ ስግግር \ፍኖተ ካርታ\ ምኳኑ ይኸስስ። ገዛኢ ፓርቲ ብወገኑ እቲ ስግግር ኣብ ፅቡቕ መንገዲ ከምዘሎ ብምሕባር ኣብ ቀንዲ ሃገራዊ ጉዳያት ምስ ተቓወምቲ ፓርትታት ይመክር ከምዘሎ ገሊፁ ኣሎ።
Politics,ኤርትራዊ ምንቅስቓስ ባይቶ ይኣክል ኣመሪካ፥ ዝሓለፈ ዓርብን ቀዳምን ኣብ ዘካየዶ ፈላማይ ጉባኤኡ ኣብ ኤርትራ ደሞክራሲያዊ ለውጢ ክቀላጠፍን ግዝኣተ ሕጊ ዝኽበረላን ብቅዋም ትምራሕን ኤርትራ ክርኢ ከምኡ`ውን ግዝኣታዊ ሓድነትን ልዑላውነትን ሃገርን ህዝብን ንምርግጋጽ ከምዝሰርሕ ኣብ ዕላምኡ ዘርዚሩ`ሎ። ተወልደ ወ/ገ ነቲ ብርሕቐት ዝተኻየደ ኣኼባ ድሕሪ ምክትታል፡ ካብ ኣወሃሃድቲ'ቲ ጉባኤ ንዝኾነ ንኣቶ መድሃኔ ተስፋሃንስ ኣዘራሪብዎ፡ ትማሊ ሕጽር ዝበለ ምቕራብና ይዝከር፡ ንሎሚ ድማ ካብቲ ደው ዘበልናዮ ክንቅጽል ኢና።
Politics,18 መስከረም 2001 ዓ/ም ኣብ ኤርትራ ኣባላት G-15 (ጉጅለ 15) ተባሂሎም ዝፍለጡ ላዕለዎት መንግስታዊ ሰበ ስልጣን፣ ናይ ውልቀን ጋዜጠኛታትን ዝተኣሰሩላ ዕለት እያ። መንግስቲ ኤርትራ ብክሕደት ሃገር ይኸሶም። ካብ ኤርትራ ወጻኢ ኣብ ኤውሮጳን ዩናይትድ ስቴትስን ዝነበሩ ገለ ኤርትራዊያን፣ ነዛ ዕለት'ዚኣ ንምዝካር ኣብ ዝሓለፉ ዓመታት ዝተፈላለዩ ምድላዋት ከምዝገበሩ ዝዝከር እዩ። ሎም ዘበን'ውን ኣብ ዋሽንግተን ዲሲ ምድላዋት ዝገበሩ ኣለው። አዘራሪብናዮ ኣለና።
Politics,"እዚ ፈደራላዊ ስርዓት ሓዲሽ ምትዕርራይ ዝደሊ ናይ ኩልና ማዕርነትን ካብኡ ሓሊፉ ድማ ዝድለ ሓድነትን ዘረጋግጽ ቀጻሊ ምትዕርራያት ዝግብኦ ምዃኑ ሓቢርና ክንሰርሕ ንኽእል ምዃና'ውን በዚ ኣጋጣሚ ክንገልጸልኩም ንፈቱ እቲ ክልል ካብ ከባቢታት ኢትዮጵያ ተፈልዩ ኣብ ዘካየዶ መረፃ ዝሰዓረ ውድብ ህወሓት ሎማዓንቲ ሓዱሽ መንግስቲ እቲ ክልል መስሪቱ። ኣብዚ ምስረታ ሓዱሽ ባይቶ እቲ ክልል ስርሑ ዝጀመረ ኮይኑ ፕሬዝደንት እቲ ክልል ኮይኖም ዝተሾሙ ዶክተር ደብረፅዮን እውን ቃለ መሓላ ፈፂሞም። 'ፌደራላዊ ስርዓት ኢትዮጵያ ከም ብሓዱሽ ዝተዓራረየሉ እዋን በፂሑ ኣሎ' ኢሎም እቶም ፕሬዝዳንት። 'እዚ ፈደራላዊ ስርዓት ሓዲሽ ምትዕርራይ ዝደሊ ናይ ኩልና ማዕርነትን ካብኡ ሓሊፉ ድማ ዝድለ ሓድነትን ዘረጋግጽ ቀጻሊ ምትዕርራያት ዝግብኦ ምዃኑን ሓቢርና ክንሰርሕ ንኽእል ምዃና'ውን በዚ ኣጋጣሚ ክንገልጸልኩም ንፈቱ"" ኢሎም ዶ/ር ደብረጽየን ገ/ሚካኤል።"
Politics,10 ብሽም ኣምሓራን ኦሮሞን ዝተወደቡ ፖለቲካዊ ውዱባት፥ ናይ ሓባር ፖለቲካዊ መትከላቶም ኣብ ዘርኢ ናይ ሓባር መግለጺ ተፈራሪሞም። ኣብቲ ናይ ሓባር መግለጺኦም ቀጻሊ ሃገራዊ ዘተን ንምክያድ ከምኡ`ውን ትካል መጽናዕቲ ብሀረሰባት ክምስረት ምስምምዖም ተሓቢሩ`ሎ። ካብ መንጎ`ቶም ውድባት ብሄራዊ ምንቅስቓስ ኣምሓራ፥ መላእ ኣምሓራ፥ ግንባር ሓርነት ኦሮሞ፥ ፈደራሊስ ኮንግረስ ኦሮሞ ይርከብዎም።
Politics,ኣቶ ሽመልስ፥ ኣብቲ ንድምጻዊ ሃጫሉ ክስራሕ ተወጢኑ ዘሎ ሓወልትን ማእከል ባህልን`ውን እምኒ-መሰረት ኣንቢሩ። ኣብቲ ስነ-ስርዓት ዝኽሪ ዝተረኸበ ኣመሓዳሪ ክልል ኦሮሚያ ሽመልስ ኣብዲሳ፥ ሃጫሉ ንመንነትን ታሪኽን ህዝቢ ኦሮሞ ኣብ ምልላይ ዓቢይ ተራ ኔሩዎ`ዩ ኢሉ። ኣቶ ሽመልስ፥ ኣብቲ ንድምጻዊ ሃጫሉ ክስራሕ ተወጢኑ ዘሎ ሓወልትን ማእከል ባህልን`ውን እምኒ-መሰረት ኣንቢሩ። ኣብቲ ስነ-ስርዓት ላዕለዎት ሓለፍቲ፡ ንሃጫሉ ናይ ሞያ ብጾቱን ቤተሰቡን ተረኺቦም ኔሮም ፕረሲደንት ዩኒቨርሲቲ ኣምቦ ዶ/ር ታደሰ ቀንኣ፥ ንካምፓስ ተክኖሎጂ ብሽም`ቲ ድምጻዊ ከምዝሰየም ዘፍለጠ ክኸውን ከሎ፥ ናይ ከተማ ኣምቦ ዋና መንገዲ`ውን ብሽም ሃጫሉ ከም ዝስመ ከንቲባ ሳህሉ ድሪብሳ ኣፍሊጡ። ነቲ ሓውልትን ማእከል ባህልን ዛጊድ ልዕሊ 114 ሚልየን ብር ኣብ ባንኪ ኣታዊ ከምዝኾነ`ውን ተሓቢሩ`ሎ- ከም ጸብጻብ ናኮር መልካ ካብ ከተማ ኣምቦ።
Politics,ቤት ምኽሪ ወከልቲ ህዝቢ ቅድመ ኩነታት ተማሊኦም ሃገራዊ ምርጫ ምክያድ ከምዝክኣል ካብ ምንስቴር ጥዕና ዝቐረበሉ ምኽረ ሓሳብ ሰሚዑ ናብ ቀዋሚ ኮሚቴ መናእሰይ፣ህፃናትን፣ማሕበራዊ ጉድያትን መሪሑዎ።ናይቲ ቤት ምኽሪ ናይ መወዳእታ ውሳነ ምስ ፈለጠ ግቡእ ስጉምቲ ከምዝወስድ ቦርድ ምርጫ ኣፍሊጡ። ምንስቴር ምንስትሪ ጥዕና ዶክተር ሊያ ታደሰ ብሰንኪ ኮቪድ-19 ተናዊሑ ዝነበረ ሻድሻይ ሃገራዊ ምርጫ ሓድ ሓደ ቅድመ ኩነታት ብምምላእ ምክያድ ከምዝክኣል ሎማዕንቲ ዓርቢ ንቤት ምኽሪወከልቲ ህዝቢ ሓሳብ ኣቕሪበን። ኢትዮጵያ ንኮቪድ ንምክልኻል ዝረኸበቶ ተመኩሮን ዘለዋ ዓቕምን ብግላፅ ምርጫ ንምክያድ ክግበሩ ዘለዎም ጥንቃቐታት ሓቢረን። 
Politics,ቅድሚ ሎሚ ካብ ዝነበረ ከይዲ ምርጫ ብዝተፈለየ ኣገባብ ምክልኻል ኮቪድ-19 ኣብ ግምት ዘእተወ ናይ ምርጫ ሕግን መፈፀሚ መምርሒታትን ምድላውን ኣብ ኩሉ ደረጃ እኹል ምድላው ብምግባር ናብተግባር ምእታው ከድሊ እዩ ኢለን። ‘’ኣብ ገለ ከባቢታት ዝለዓለ ምፍሕፋሕ ናይቲ ለበዳ እንተጋጢሙ ብዝተፈልየ ኩነታት ምርኣይ ከምዘድሊ ኣብ ግምት ብምእታ ምድላው የድሊ እዩ’’ ኢለን ዶክተር ሊያ ብምውሳኽ። ቦርድ ምርጫ በዚ መንፅር ዘለዎ ድልውነት ክገልፃ ዝተሓተታ ሓላፊት ኮምኒኬሽን ቦርድ ምርጫ ኢትዮጵያ ወይዘሪት ሶሊያና ሽመልስ‘’እቲ ውሳነ ምስፀደቐ ናባን ክመፅእ ትፅቢት ንገብር።ተፀዋዕነትና ንቤት ምኽሪ ስለዝኾነ ናብ ቦርድ ምስመፀ እቲ ቦርድ ተዘራርቡ ዝቕፅሉ ስራሕቲ ንህዝቢ ክፍልጥ እዩ’’ ኢለን። 
Politics,እተን ምንስቴር ብዛዕባ ምኽፋት ኣብያተ ትምህርቲ እውን ተዛሪበን ኣለዋ።ኣብያተ ትምህርቲ ዳግም ንምኽፋት ብውድብ ጥዕና ዓለም ብዝተቐመጡ መለክዒታት ኣድላይ ጥንቃቐ ብዘማልአ ኩነታት ኣብያተ ትምህርቲ ከከም ከባቢኡ ምስፍሕፋሕ ናይቲ ሕማም ኣብ ግምት ብዘእተወ ምኽፋት ይክኣል እዩ ኢለን። እቲ ቤት ምኽሪ ኣብቲ ዝቐረበ ጉዳይ ብምዝርራብ ንቀዋሚ ኮሚቴታት ጉዳያት መናእሰይ፣ህፃናትን ማሕበራዊን ከምኡ እውን ንፍትሕን ዴሞክራስን ምልኣኹ ተፈሊጡ ኣሎ።
Politics,ዝቕፅል ሰሉስ 29 መስከረም ኣብ ፖለቲካ ዩናይትድ ስቴትስ ዓብይ ርዝነት ዘለዎ ዕለት እዩ።ኣብ መንጎ ፕሬዝዳንት ትራምፕን ጆ ባይደንን ካብ ዝካየዱ ሰለስተ ክትዓት ሓዲኡ ዝካየደሉ ዕለት ስለዝኾነ።ኣብቲ ዕለት፣ ኣብቲ መድረኽ ሳልሳይ ዘዛቲ ወይ ዘመያይጥ ሰብ ምስኦም ኮፍ ክብል እዩ።እቲ ኣመያያጢ ነቲ ከይዲ ክትዕ ከመይ ይፀልዎ? ዝለዓለት ትኹረት ዝውሃቦ እቶም ተኻታዕቲ እንታይ በሉ ዝብል እንተኾነ እውን እንታይ ከም ዝተብሃለን መዓስ ከምዝተብሃለን ዓብይ ታራ ዘለዎ እቲ መራሒ መድረኽ ወይ ኣመያያጢ እዩ።ሕቶ ካብ ምሕታት ዝለዓለ ታራ ኣለዎ። ጆን ኮች ኣብ ዩኒቨርስቲ ቫንደርቢልት ዳይርከተር ስነ መጎት እዩ። ናይቲ ዘካትዕ ሰብ ቀንዲ ስራሕ ምክትታል እዩ ምዃኑዝገለፀኮች ‘’መልሲ ክህቡ ከለው ኣሞንጉዮም ሙግትእንተጀሚሮም እንታይ ዓይነት ተኸታታሊ ሕቶ ከምዝሕተት ዝፈልጥ ክኸውን ኣለዎ’’ይብል። ፍሉጣት ጋዜጠኛታት ነቲ ክትዕ ክመርሑ ንፕሬዝዳንታዊ ክትዕ ብዘሳልጥ ዘይሻራዊ ኮሚሽን ይሕረዩ።
Politics,ናይ መወዳእታ ውፂኢት መረፃ ትግራይ ሎሚሸት ዕላዊ ኮይኑ።ብመሰረት እቲ ውፅኢት ካብ 190 ወናብር ህወሓት 189 ወናብር ከምዝሰዓረ ተፈሊጡ ኣሎ። ኮሚሽነር ቦርድ ምርጫ ትግራይ ኣቶ ሙሉወርቅ ኪዳነ ማሪያም ከምዝገለፁዎ ህወሓት ብበዝሒ ድምፂ ኩሉ 152 ወናብር ምስዓሩን ብተመጣጣኒ ድምፂ ድማ ካብ 38 ወናብር 37 ወናብር ከምዝተዓወተ ሓቢሮም። ሓደ ወንበር ብሄራዊ ባይቶ ዓባይ ትግራይ \ባይቶና\ ረኺቡ ኣሎ።ንመጀመሪያ ግዜ እዩ ተቓዋሚ ፓርቲ ኣብ ቤት ምኽሪ ናይቲ ክልል ወንበር ረኺቡ ዘሎ። ኣብቲ መረፃ ሓሙሽተ ፓርታትን ኣርባዕተ ብውልቅን ተወዳዲሮም 2.7 ሚሊዮን ሰባት ድማ ኣብቲ ምርጫ ንምስታፍ ተመዝጊቦም እዮም።
Politics,መሰልን ነጻነትን ዜጋታት ንዝጥሕሳ ሃገራት ልዑል ምርምራ ክግበረለን 47 ኣባል ሃገራት ዝሓዘ ቤት ምኽሪ ሰብኣዊመሰላት ውድብ ሕቡራት ሃገራት ኣፍሊጡ ። እቲ ውድብ ሎሚ ኣብዝጀመሮን ንሰለስተ ሰሙን ክፅንሕ እዩ ዝተባህለን ኣኼብኡ 'ዩ ነዚ ዘፍለጠ። ሕብረት ኣውሮፓ ኣብ ቤላሩስ ድሕሪ ናይ ፱ ነሓሰ ምርጫ ተጭበርቢሩ ዝብል ክሲ ድሕሪ ምቕራቡ ሰብኣዊ መሰላት ቁልቁል ከምዝተጉዓዘ ሓቢሩ ኣሎ። ምርመራ ካብ ዝግበረለን ሃገራት ውሽጢ ካምቦዲያ፣ዴሞክራሲያዊት ሪፓብሊክ ኮንጎ፣ ሱዳን፣ ሜይንማር፣ዩክሬይን፣ቬንዘወላ፣ሶሪያ፣የመንን ከምዝርከብአን ተፈሊጡ ኣሎ።
Politics,ዮሺሄደ ሱጋ ሓዱሽ ገዛኢ ፓርቲ ጃፓን ብምዃን ተመሪፆም።ቀፃሊ ቀዳማይ ምንስቴር እታ ሃገር ምዃኖም ዘረጋግፅ እዩ። ብሰንኪ ጥዕና ካብ ስልጣኖም ከምዝወርዱ ኣብ ዝሓለፈ ወርሒ ዘፍለጡ ቀዳማይ ምንስቴር ሺኖ ኣቤ ንምትካእ ገዛኢ ፓርቲ ጃፓን ሊበራል ዴሞክራቲክ ፓርቲ ሎማዕንቲ ሶኑይ ኣብዘካየዶ ምርጫ ሱጋ 377 ድምፂ ረኺቦምኣለው።ካልኦት ክልተ ተወዳደርቲ ብድምር 157 ድምፂ ረኺቦም ኣለው።ድሕሪ ፅባሕ ረቡዕ ኣብፓርላማ ኣብ ዝካየድ ምርጫ እቲ ገዛኢ ፓርቲ ዓብላሊ ድምፂ ስለዘለዎ ቀዳማይ ምንስቴር ኮይኖም ክምረፁ እዮም።
Politics,ኣብ ክልል ትግራይ ትማሊ 4 ጳጉሜ ምርጫ ተኻይዱ ኣሎ።ኣብቲ ምርጫ ህወሓት ሓዊሱ ሓሙሽ ፖለቲካዊ ውዳባትን ኣርባዕተ ናይ ውልቂ ተወዳደርትን ተሳቲፎም ኣለው።ብመሰረት ሓበሬታ ኮሚሽን ምርጫ ናይቲ ክልል 2.76 ሚሊዮን ህዝቢ ድምፂ ንምሃብ ተመዝጊቡ እዩ።ንምዃኑ ሰባት ነቲ ምርጫ ከመይ ይሪኡዎ። ጋዜጠኛታት ቪኦኤ ናብ ዝተፈላለዩ ክፋላት ኢትዮጵያ ንዝርከቡ ሪኢቶታት ሓቲቶም ልኢኾም ኣለው። ሻሚል ዝተብሃለ ነባራይ ከተማ ኣዳማ ናይ ትግራይ ምርጫ ብዙሕ ለውጢ ዘምፅእ ኮይኑ ከምዘይሪኦ ይገልፅ።ቤት ምኽሪ ፌደረሽን ሕጋዊ ኣይኮነን ክሳብ ዝበሎ ብደረጃ ሃገር ዘምፅኦ ለውጢ ኣሎ ኢለ ኣይኣምንን ይብል። ‘’እቲ ክልል በይኑ ምርጫ ምክያዱ ትርጉሙ ኣይርድኣንን ዝበለ ንሱ ኣብ ውሽጢ ኢትዮጵያ ለውጢ ዘምፅእ ምርጫ ገይረ ኣይሪኦን’’ ኢሉ። ፌደራል መንግስቲ ሕጋዊ ኣይኮነን ስለዝበሎ ድሕሪ ዝተወሰነ ስጉምቲ ምውሳዱ ኣይተርፍን ይብል ብምውሳኽ። ‘’ብምዝርራብ እንተዝፍታሕ ፅቡቕ እዩ ከምዚ እንተቐፂሉ ግን ህወሓትን ፌደራል መንግስትን ናብ ኵናት ክኣትው ይኽእሉ’ዮም’’ ይብል ሻሚል ኣስዒቡ።
Politics,ሕጂ ዘሎ ናይ ህወሓት ሓይሊ ርእሱ ደሪቑ`ዩ ፥ ጅቡኡ እናነጸፈ ምስከደ ድማ ክጠፍእ`ዩ ዝበለ ቀዳማይ ሚንስተር ኣቢይ ኣሕመድ፥ ኣብ ዝደረቐ ኣተሓሳስባ ምስ ዝኸይድን፥ ኣብ ጸልማት ምስ ዘሎ ሓይልን ገልታዕታዕ ኣየድልን ኢሉ። ኣብ ክልል ትግራይ ዝተኻየደ ምርጫ ከም ብብርሃን ወርሒ ተሓጊዝካ ብጸልማት ዝስራሕ ገዛ ዝገለጾ ናይ ኢትዮጵያ ቀዳማይ ሚንስተር ኣቢይ ኣሕመድ፥ ከምኩሎም ብለይቲ ተሓቢእካ ዝስርሑ ገካብ ሕጊ ወጻኢ ዝኾኑ ገዛውቲ፥ እቲ ናይ ክልል ትግራይ ምርጫ`ውን ዋጋ ዘይብሉ ምዃኑ ኣብሪሁ። ሕጂ ዘሎ ናይ ህወሓት ሓይሊ ርእሱ ደሪቑ`ዩ ፥ ጅቡኡ እናነጸፈ ምስከደ ድማ ክጠፍእ`ዩ ዝበለ ቀዳማይ ሚንስተር ኣቢይ ኣሕመድ: ኣብ ዝደረቐ ኣተሓሳስባ ምስ ዝኸይድን፥ ኣብ ጸልማት ምስ ዘሎ ሓይልን ገልታዕታዕ ኣየድልን ኢሉ። ኣብቲ ምስ ተለቪዥም ኢትዮጵያ ዝገበሮ ቃለ-መጠይቕ፥ መንግስቱ ናይ ሓይሊ ስጉምቲ ዘይወስድ፥ ንህዝቢ ትግራይ ስለዘይጠቅም`ምበር፡ውግእ ኣድላዪ ኔሩ እንተዝኸውን፥ ኣብ ዝሓጸረ ግዜ ምዝዛሙ ከምዝክኣል ኣፍሊጡ።
Politics,ኣብ ልዕሊ ናይ ኣፍጋኒስታን ምኽትል ፕሬዝዳንት ኣምሩላህ ሳሊሕ ኣብ ካቡል ሎማዕንቲ ረቡዕ ብዝተፈፀመ መጥቓዕቲ እንተወሓደ 10 ሰባት ተቐቲሎም ዓሰርተታት ድማ ቆሲሎም ኣለው።መብዛሕቲኦም ዝተቐትሉ ኣብቲ ከባቢ ዝነበሩ ስቪላት እዮም ብመሰረት ሰበስልጣን ፀጥታ ኣፍጋኒስታን። ንቶም ምኽትል ፕሬዝዳንት ንዝዓጀባ ኮንቨይ ዒላማ ዝገበረ መጥዕቲ ኣብ ወሰን መንገዲ ብዝተቐበረ ቦምብ እዩ ተፈፂሙ። ሳሊሕ ኣብ ገፆምን ኣእዳዎምን ካብ ዘወረዶም ንእሽተይ መቑሰልቲ ወፃኢ ሳላ ንጥይት እትከላኸል መኪና ካብቲ መጥቓዕቲ ኣምሊጦም ኣለው።እቶም ምኽትል ፕሬዝዳንት ድሕሪ እቲ መጥቓዕቲ ኣብ ፌስቡክ ኣብዝፀሓፉዎ መልእኽቲ ‘’እቲ ኖታጕ ኣዚዩ ሓያል ብምንባሩ ንመስታዎት መኪናይ ሓሙኽሽቲ ገይሩዎ’’ ኢሎም።እታ ሃገር በብማዕልቲ ይገጥሞ ዘሎ ፈተና ይርዳእ እየ ኢሎም።ህይወቶም ንዝስኣኑን ንዝወረደ ዕንወት ንብረትን ይቕሬታ ሓቲቶም ኣለው ምኽትል ፕሬዝዳንት ሳሊሕ።
Politics,"ኣብ መረፃ ትግራይ ልዕሊ 2 ነጥቢ 76 ሚልዮን መረፅቲ ተመዝጊቦም ኣለው:: ኣብ 38 ክልላት መረፃ 2,672 ጣብያታት መረፃ ኣለዉ:: ኣብዚ መረፃ ህወሓት፣ሳልሳይ ወያነ ትግራይ፣ ባይቶና፣ ውድብ ናፃነት ትግራይን ዓሲምባ ዴሞክራሲያዊ ፓርቲን ኣርባዕተ ናይ ውልቀ ተወዳደርቲ ኣብቲ መረፃ ተሳቲፎም:: ዓረናን ናይ ትግራይ ዴሞክራሲያዊ ፓርትን ካብቲ ምርጫ ንርእሶም ኣገሊሎም እዮም::ክልተ ናይ ውልቂ ተወዳደርቲ እውን ንባዕሎም ኣግሊሎም። እቲ መረፃ ን190 መናብር ቤት ምኽሪ ክልል ትግራይ ንምቁፅፃር እዩተኻይዱ:: 152 መናብር ኣብዝሓ ድምፂ ብዝረኸቡ ዝተሓዝ ኮይኑ 38 ድማ ኣብቲ መረፃ ዝተሳተፉ ውድባት ዝረኸብዎ ድምፂ ብተመጣጣኒ ስርዓት መረፃ ተቖፂሩ ዝካፈልዎ እዩ::"
Politics,"ኣብቲ መረፃ ብመራፅነት ዝተሳተፉ ሰባት ካብ ፍርቂ ለይቲ ጀሚሩ ኣብቲ መረፃ ንምስታፍ ናብ ጣብያ መረፃ ምምፀኦም ገሊፆም:: እቲ መረፃ ""ህዝቢ ትግራይ ብዝመረፆ ጥራሕ ከምዝመሓደር ዘርኣየሉ ፍሉይ ዕለት እዩ"" ኢሎም ኣለው መረፅቲ:: ኣብ ከተማ መቐለ ንህወሓት ወኪለን ዝተወዳደራን ኣፈ ጉባኤ ቤት ምኽሪ ፌደረሽን ዝነበራን ንባዕለን ካብስልጣን ኣፈ ጉባኤነት ዘግለላን ወይዘሮ ከሪያ ኢብራሂም ""እቲ መረፃ ህዝቢ ትግራይኣብመድረኽ ዓለም ስሙ ክብ ዘበሎ ፀላእቱ ድማ ርእሶም ከድንኑ ዝገበረ እዩ"" ኢለን::ንውድብ ናፅነት ትግራይ ወኪሉ ዝተወዳደሩ ኣይተ መሓሪ ዮሃንስ ብወገኑ መረፃ ትግራይ ከም ካሊእ መረፃ ከይኮነስ ከምሪፍረንደም እዩ ዝቑፀር ኢሉ:: ብ ክልል ትግራይ ኣብ ዝተኻየደ መረፃ ንዘይምሳታፍ ዝወሰነ ትግራይ ዴሞክራሲያዊ ፓርቲ ኣብቲ ናይ ሎማዓንቲ መረፃ ህዝቢ ተገዲዱ እዩ ናብ መረፃ ወፂኡ ኢሉ::ኣብ ራያ፣ፀገዴን ወልቃይትን ክልል ትግራይ ሎሚ ኣብዝተኻየደ ምርጫ ብሓይሊ ክመርፁ ተግይሮም ክብሉ ሽሞም ክጥቀሰሎም ዘይደለዩ ነበርቲ ገሊፆም ይብል ፀብፃብ ኣስቴር ምስጋናው ካብ ባህርዳር። "
Politics,ኣባላት ጸጥታ ኢትዮጵያ፡ ጋዜጠኛታት ናብ ክልል ትግራይ ከይዶም ነቲ መንግስቲ ዘይ-ሕጋዊ ዝብሎ ክልላዊ ምርጫ ከይስንዱ ብነፋሪት ምብራር ከልኪሎምመንግስቲ ቀዳማይ ሚንስተር ኣቢይ ኣሕመድ ንኢትዮጵያ ናብ ዝሓሸ ክፉት ምዕራፍ ከሳግራ ኣብ ዝፍትነሉ ዘሎ እዋን፥ ንጽባሕ ረቡዕ 9 መስከረም ወይ 4ተ ጳጉመን ኣብ ክልል ትግራይ ተሓሲቡ ዘሎ ምርጫ ጸገም ኮይንዎ`ሎ። ቅድሚ ኣቢይ ኣሕመድ ናብ ስልጣን ምምጽኡ ን27 ዓመት ንጥምረት መንግስቲ ፓርትታት ኢትዮጵያ ዝመርሐ ክልል ትግራይ፥ መንግስቲ ብምኽንያት ኮሮናቫይረስ ነቲ ሃገራዊ ምርጫ ምስግጋሩ ብተሪር ክቃዎሞ`ዩ ጸኒሑ`ሎ። ንክልላዊ ምርጫ ንምኽልካል ዝግበር ዝኾነ ፈተነ ድማ ከም እወጃ ኩናት`የ ዝቖጽሮ ኢሉ ኔሩ። ቤት-መኽሪ ፈደረሽን ዝሓለፈ ቀዳም ነቲ ምርጫ ትግራይ ዘይሕጋዊ`ዩ ኢልዎ`ዩ። ኣብ ልዕሊ`ቲ ክልል ዝኾነ ማዕቀብ ናይ ምግባር እማመ ግን ኣየቕረበን። ጉጅለታት ሰብኣዊ መሰልን ናጽነት ፕረስን፥ ነቲ ኣብ ልዕሊ ረፖርተራት ዝተወስደ ምክልባት ኮኒኖሞ`ዮም- ከምቲ ኣብ ትግራይ ዝካየድ ምርጫ ዝበለ ፍጻመታት ንምሽፋን ንኣህጉራውን ዘቤታውን ሚድያታት ኣዝዩ ኣገዳሲ`ዩ ብምባል።
Politics,ቤት መኽሪ ፈደረሽን ኢትዮጵያ ኣብ ዘካየዶ ህጹጽ ኣኼባ ፥ኣብ ክልል ትግራይ ዝካየዱ ዘለዉ ናይ ምርጫ ምንቅስቓሳት ንሕገ-መንግስቲ ዝጻረሩ ስለዝኾነ ብመሰረት ዓንቀጽ 9 (1) ፥ ከም ዘይተኻየዱ ዝቑጸሩ፥ ዘይጸንዑን ተፈጻምነት ዘይብሎምን`ዮም ብምባል ብምሉእ ድምጺ ወሲኑ`ሎ። ብዛዕባ`ዚ ርኢቶታቶም ዝሃቡ ራያ-ራዩማ ፓርትን ወልቃይት ጠገዴ መንነት ኣኽባሪ ኮሚቴን፥ ክልል ትግራይ ዘካይዶ ዘሎ ናይ ምርጫ ምንቅስቓስ፡ ቤት-መኽሪ ፈደረሽን ካብ ሕጊ ወጻኢ`ዮም ኢሉ ምምዳቡ ግቡእ`ዩ ድሕሪ ምባል፥ ኣብ ወልቃይትን ኣብ ራያን ንዝፈጸሙ ዘለዉ ግህሰታት ሰብእዊ መሰላት ግን ዝኾነ ዓይነት ፍታሕ ብዘይምቕማጡ ቅር ኢሉና`ሎ ።
Politics,ፕረሲደንት ሱዳን ጀነራል ዓብዱልፈታሕ ኣል ቡርሓን ሎሚ ኣብ ኤርትራ ናይ ሓደ መዓልቲ ምብጻሕ ከምዝገበረ ሚንስተር ዜና ኤርትራ ኣቶ የማነ ገብረመስቀል ኣብ ዝለኣኾ ትዊተር ሓቢሩ። ምስ ፕረሲደንት ኢሳያስ ኣፈወርቂ ድማ ኣብ ንግዲ፡ ጸጥታን ወተሃደራውን ጭቡጥ ስጉምትታት ንምውሳድ ኣብ ዘኽእል ስምምዕ ከምዝበጽሑ ጠቒሱ'ሎ። ከምኡ'ውን ዞባዊ ሰላም ኣብ ምሕያል ብዕቱብ ክሰርሑ ምስምምዖም ተተሓሒዙ ዝመጻና ዜና ይገልጽ። መራሒ ሱዳን ናብ ሃገሩ ቅድሚ ምምላሱ ኣብ ከባቢ ኣስመራ ኣብ ዝርከባ ዲጋታትን ልምዓታዊ ፕሮጀክትታትን'ውን ተዘዋዊሩ ከምዝተዓዘብ ኣቶ የማነ ኣብ ትዊተሩ ጠቒሱ'ሎ።
Politics,ጠቕላሊ ዓቃቢ ሕጊ ዩናይትድ ስተቴ ስ ዊሊያም ባር ህንጥው ደጋፊ ኣጀንዳ ‘’ሕግን ስርዓትን’’ ትራምፕ ምዃኖም ንሶም ዝመርሕዎ ምንስትሪ ፍትሒ ኣብ ናይ መረፃ ፖለቲካ ይፃወቶ ዘሎ ታራ ክትዕ ወሊዑይርከብ።ዊሊያም ባር ፅንፋዊያን ፀጋማይ ክንፊ ተቓውሞታት ናይ ዘርኢ ፍትሒ ጨውዮምዎ ክብሉ ንናይ ትራምፕ መደረ ወፍሪ ምርጫ ኣቃሊሖም ኣለው። ትራምፕ ኣብ ዝሓለፈ ሰሙን ኣብ ከኖሻ ዊስከንሰን ዑደት ብምፍፃን ንዝዓነው ትካላት ንግዲ ብምዕዛብን ንህዝባዊ ድሕነት ናይታ ከተማ ዝውዕል ልዕሊ 40 ሚሊዮን ዶላር ህፁት ሓገዝ ገንዘብ ከምዝውሃ ኣፍሊጦም።ባር ናብታ ከተማ ምስኦም ወሲዶምዎም ነይሮም። ባር ንናይ ትራምፕ መደረ ወፍሪ ምርጫ ብምቅላሕ ንናይቲ ከባቢ መራሕቲ ኣብ ዘዘራርቡሉ እዋን ብመምርሒ ትራምፕ ሓደ ጉጅለ ኣካላት ፀጥታ ፌደራል ኣብ ውሽጢ ማዕልታት ናብ ከኖሻ ምልኣኾም ገሊፆም። ከተማ ከኖሻ ሓደ ፖሊስ ንኣፍሪካዊ ኣሜሪካዊ ጃኮብ ብሌክ 23 ነሓሰ ቶኵሱ ብክፋል ክለምስ ድሕሪ ምግባሩ ንብርክት ዝበሉ ማዕልታት ብዝወሰደ ናዕባዊ ተቓውሞን ዓመፅን ኣዚያ ተሃሲያ እያ። 
Politics,"ስልጣን ዋይት ሃውስ መን ዓተረ ኣብ መንጎ ትራምፕን ባይደንን ወፍሪ ኣብ ዝሓየለሉ ባር ናይ ፌደራል ኣካላት ኣኽበርቲ ሕጊ ብምውዳብ ናይ ትራምፕ መልእኽቲ ዳግመ ምርጫ ‘’ሕግን ስርዓትን’’ ንምፍላጥተኸታታሊ ተበግሶታት ወሲዶም እዮም። 8 ሓምለ ባር OprationLeGend ተባሂሉ ዝፅዋዕ ወፍሪ ፀረገበን ኣዊጆም።እቲ ሽም ኣብ ከተማ ካንሳስ29 ሰነ ኣብ ድቃሉ እናሃለወ ብጥይት ዝተቐትለ ለጀን ታሊፌሮ ብዝተብሃል ወዲ ኣርባዕተ ዓመት ህፃን እዩ ዝፅዋዕ። ከም ኣካል እቲ ተበግሶ ንከባቢያዊ ኣኽበርቲ ሕጊ ንምሕጋዝ ምንስትሪ ፍትሒ ናብ ትሽዓተ ከተማታት እታ ሃገር ኣካላት ፀጥታ ልኢኹ ኣሎ። ትራምፕ ኦፐረሽን ሌጀንድ ንወፍሪ ምርጫ ይጥቀምሉ ኣለው ክብሉ ዴሞክራት ንትራምፕ ክኸሱዎም ከለው ባር ኣብ ዝሓለፈ ሓምለ ንኮንግረስ ኣብ ዝሃብዎ ቃል ኣብ ዝሓለፈ ታሕሳስ ብኻሊእ ሽም ተጀሚሩ ናይ ዝነበረ ወፍሪ መቐፀልታ እዩ ክብሉ ተኸላኺሎም።እቲ ስርሒት ክሳብ ሎሚ ን1,500 ሰባት ብምእሳር ብዝተፈላለዩ ናይ ፌደራል ገበናት ኣስታት 500 ሰባት ተኸሲሶም ኣለው ብመሰረት ምንስትሪ ፍትሒ። "
Politics,ናይ ትራምፕ መርገፂ ኣብ ልዕሊ ዓመፀኛታትን ገበነኛታትን ነዊሕ ዝፀንሐ ተሪር ፖሊስታት ፀረ ገበናት ዘንፀባርቕ እንተኾነ እውን ዴሞክራትን ነቐፍትን ግን ባር ንናይ ትራምፕ ምርጫ ንምሕጋዝ ስጉምታት ንክዉሰዱ ይእዝዙ ኣለው ክብሉ ይነቕፉዎም። ‘’ምንስትሪ ፍትሒ ከምዚ ክሰርሕ ኣይምነበሮን’’ኢሎም ናይ ቀደም ዓቃቢ ሕጊ ኒክ ኣከርማን።’’ዋና ዓቃቢ ሕጊ ናይዚ ኣካል ኮይኑ ምርኣይ ፈፂሙ ዘናድድን ኣብ ማእኸል ይካየድ ዘሎ ፕሬዝዳንታዊ ምርጫ የቐምጦምን’’ይብሉ ኣከርማን። ዓቃባዊ ሪፓባሊካዊ ዝኾኑ ባር ግን ነቲ ነቐፌታ ይነፅጉዎ። ትራምፕ ኣብ መወዳእታ ወርሒ ሰነ ንናይ ፌደራል ሓውልትታትን ህንፃታትን ዝከላኸል ተወሳኺ ሓለዋ ክግበረሎም ዝእዝዝ ሰነድ ድሕሪ ምፍራሞም ባር ዕጡቓት ኣካላት ፀጥታ ናብ ፖርትላንድን ሲያትልን ልኢኾም።መብዛሕቲኦም ካብቲ ከባቢ ዝወፁ እንተኾኑ እውን ምንስትሪ ፍትሒ ኣብ ዙሪያ እታ ሃገር ይርኣዩ ምስ ዘለው ተቓውሞታት ብዝተሳሰረ ንሰባት ምኽሳሱ ቀፂሉሉ ኣሎ። ክሳብ ዝሓለፈ ረቡዕ 228 ሰባት ብናይ ፌደራል ገበናት ተኸሲሶም ኣለው። 
Politics,"ኣባል ፈፃሚ ስራሕን ማእኸላይ ኮሚቴን ግንባር ሓርነት ኦሮሞ ሓዊሱ ኣብ ሓደ መዝገብ ዝተኸሰሱ 24 ሰባት ብዋሕስ ክፍትሑ ናይ ኦሮሚያ ፍሉይ ዞባ ፊንፊኔ ቤት ፍርዲ ወረዳ ሱሉልታ ወሲኑ። እቲ ቤት ፍርዲ ትማሊ 29 ነሓሰ 2012 ዓ\ም ኣብ ዘውዓሎ መጋባእያ ሕድ ሕዶም ብ10,000 ብር ዋሕ ክፍትሑ ምውሳኑ ናይቶም እሱራት ጠበቓ ንሬድዮ ድምፂ ኣሜሪካ ገሊፆም። ኣቶ ከኔሳ ኣያና፣ዶክተር ሽጉጥ ገለታ፣ኮሎኔል ገመቹ ኣያናን ካልኦትን ናይ ዝርከቡዎም ተኸሰስቲ ጠበቓ ዝኾኑ ኣቶ ከዲር ቡሎ እዮም ንክፍትሑ ምውሳኑ ዝገለፁ። ፖሊስ ንቶም እሱራት ንትማሊ ዓርቢ ከቕርቦም ቅድም ክብል ቤት ፍርዲ ንፖሊስ ኮሚሽን ክልል ኦሮሚያን ቤት ህንፀት ከተማ ቡራዮን ትእዛዝ ሂቡ እንተነበረ እውን ተኸሰስቲ ግን ከምዘይቐረቡ እቶም ጠበቓ ገሊፆም። ቤት ፍርዲ ንዝቐረበ ክርክር ጠብቓን ዓቃቢ ሕግን ምስ ሰምዐ ብዋሕስ ክወፁ ውሳነ ሂቡ ኣሎ ኢሎም ኣቶ ከዲ።"
Politics,ኣብዚ እዋን ብብሄራዊ ክልላዊ መንግስቲ ትግራይ ብዝወፁ ሕግታት መሰረት ይካየዱ ዘለው ናይ ምርጫ ምንቅስቓሳት ከምዘይተፈፀሙ ዝውሰዱ እዮም ክብል ቤት ምኽሪ ፌደረሽን ወሲኑ።ኮሚሽን ምርጫ ምጥያሹ እውን ንሕገ መንግስቲ ዝጥሕስ እዩ ኢሉ ኣሎ። ብሄራዊ ክልላዊ መንግስቲ ትግራይናይ ምርጫ ኮሚሽን ምጥያሹ ምስ ሕገ መንግስቲ ዝፃባእ ምዃኑ ኣፍሊጡ ኣሎ ቤት ምኽሪ ፌደረሽን ብዕፁው ኣብ ዘካየዶ ኣኼባ።ቤት ምኽሪ ብሄራዊ ክልላዊ መንግስቲ ትግራይን ፈፀምቲ ኣካላትን ምርጫ ኮሚሽንን መረፃ ብዝምልከት ዘውፅኦ ኣዋጅ ምርጫን ዘሕለፉዎም ውሳነታትን ይፍፅምዎ ዘለው ተግባራትን ምስቲ ሕገ መንግስቲ ዝፃብኡ ስለዝኾኑ ብመሰረት ዓንቀፅ 9 ቁፅሪ 1 ሕገ መንግስቲ ኢትዮጵያ ከምዘይተፈፀሙ ዝቑፀሩ፣ዘይፀንዑ ተፈፃሚነት ዘይብሎም እዮም ብምባል ቤት ምኽሪ ፌደረሽን ብምሉእ ድምፂ ናይ መወዳእታ ውሳነ ኣሕሊፉ ኣሎ ይብል በቲ ቤት ምኽሪ ዝወፀ ናይ ፅሑፍ መግለፂ። እቲ መግፂ ከምዝበሎ ናይ ትግራይ ዴሞክራሲያዊ ፓርቲ፣ናይ ራያ ራዩማ ዴሞክራሲያዊ ፓርትን ናይ ወልቃይት ፀገደ መምለሲ ኮሚቴ ነቲ ቤት ምኽሪ ዘቅረቡዎም ቅሬታታት ብምጥቓስ ክልል ትግራይ የካይዶ ምስ ዘሎ ዘይሕጋዊ ምርጫ ተኣሳሲሩ ኣብ ልዕሊ ዜጋታት የውርዶ ዘሎ መግሃስርቲ ሰብኣዊ መሰላትን ብሕገ መንግስቲ ዝተረጋገፁ መሳላትን ዘይምኽባር ተቐባልነት ከምዘይብሉ እወን ገሊፁ። 
Politics,ርክብ ኣሜሪካን ኢትዮጵያን ኣብ ሓባራዊ ረብሓ፣ ኣብ ቀርኒ ኣፍሪቃ ምዕሳል ሰላምን ጸጥታን ዘተኮረ ከምኡውን ንታሪኻዊ ፖለቲካዊን ቁጠባዊን ለውጢ ብመንግስቲ ኢትዮጵያ ምድጋፍን ኣብ ዝብሉ ዝተሰረተ እዩ። እንተኾነ፣ ብዛዕባ ኣመላልኣን ምሕደራን ግድብ ዓብዪ ህዳሴ ይካየድ ዝነበረ ልዝብ ሰለስቲኤን ሃገራት፣ ንቅድሚት ፈንተት ክብል ዘይምኽኣሉ ንዩናይትድ ስቴትስ ኣሻቂሉዋ ኣሎ። ኣሜሪካ፣ ንስሉሳዊ ልዝብ ኢትዮጵያ፣ ሱዳንን ግብጽን ተሳልጥን ሓባራዊን ምዕሩይን ተረባሓይነት ንክህሉን ሰሪሓ እያ። እቲ ንኢትዮጵያ ይዋሃብ ዝነበረ ገለ ደገፍ ንክቋራጽ ኣሜሪካ ምውሳና፣ ኢትዮጵያ ብዛዕባ ድሕነት እቲ ግድብ ኣብ ስምምዕነት ቅድሚ ምብጻሓ ብናይ ገዛእ ባዕላ ተበግሶ ነቲ ግድብ ማይ ንክትመልእ ምውሳና ከምዘሻቀላ ሓባሪ ይብል'ዩ ይብል ሚኒስቴር ወጻኢ ኣሜሪካ።
Politics,ዩናይትድ ስቴትስ ዓሚ ንኢትዮጵያ ዝለገሰቶ መጠን ድጋፍ፣ ኣሜሪካ ሎሚ’ውን ቀንዲ ልምዓታዊ መሻርኽታ ምዃና ዘረጋግጽ እዩ። መንግስቲ ዩናይትድ ስቴትስ ንስራሕቲ ጸረ ኤይድስን ካልኦት ሰብኣዊ ሓገዛትን ከምኡውን ኣብ ወፍሪ ጸረ ኮቪድ 19ን ካልኦት ገለ ምምሕዳራዊ ወጻኢታት ንኢትዮጵያ ዝልእኸላ ገንዘብ ክቅጽል እዩ። ምስ ሰለስቲኤን ሃገራት ዝተጀመረ መስርሕ፣ ስለ ምብጻሕ ስምምዕነት ርትዓዊን ምዕሩይን ተጠቃምነት ተባሂሉ ክንቅጽለሉ ኢና። ዝዓበየ መዘራረቢ ነጥቢታት ኢትዮጵያ፣ ሱዳንን ግብጽን ተፈቲሑ እዩ። ኣብ ልዕሊ ግድብ ዓብዪ ህዳሴ ዝብጻሕ ስምምዕነት ኣሳጋሪ ክኾን እዩ። ንህይወት 250 ሚልዮን ህዝቢታት፣ ብኣገባ ዶብ ሰገር ምትሕብባራትን ዞባዊ ምትእስሳራትን ንቁጠባዊ ዕድላት ዘስፍሕ ከምዝኾን መግለጺ ሚኒስትር ኣሜሪካ ይሕብር። 
Politics,ፕሬዝዳንታዊ ሕፁይ ዴሞክራቲክ ፓርቲ ጆ ባይደን ፖሊስ ንሓደ ኣፍሪካዊያ ኣሜሪካዊ ብድሕሪት ቶኪሱ ድሕሪ ምቑሳሉ ኣዕናዊ ተቓውሞታትን ከቢድ ህውከትን ኣብ ዝተኸሰተላ ከተማ ከኖሻ ዊስከንሰን ትማሊ ሓሙስ ዑደት ኣካይዶም።ፕሬዝዳንት ዶናልድ ትራምፕ ኣብታ ከተማ ዑደት ብምክያድ ምስ መራሕቲ ንግዲ ተራኺቦም መልእኽቲ ሕግን ስርዓትን ኣፅንኦት ድሕሪ ምሃቦም ድሕሪ ማዕልታት ኣብታ ከተማ ዝበፅሑ ባይደን ምስ ስድራ ናይቲ ግዳይ ብምርኻብ ዕርቅን ምርግጋእን ፀዊእዖም ኣለው። ዘይማዕርነት ዘርኢ ዝንኪ መደባት ቁጠባ፣ትምህርትትን እግሪ ምትካልን ከምዝፍፅሙ ኣብቲ ናይ ትማሊ ሓሙስ ዑደቶም ኣስሚሮምሉ ኣለው ጆ ባይደን።
Politics,ኣብ ሶማሊያ ማእኸላይ ዞባ ከባቢ ሙዱግ ኣብ መንጎ ኣል ሸባብን ዕጡቓት ነበርትን ብዝተኻየደ ሓዱሽ ውግእ እንተወሓደ 10 ሰባት ከምዝተቐትሉ መሳኻኽር ገሊፆም። ነቲ ከባቢ ብኽፋል ዝተቆፃፀሩ ከቢድ ኣፅዋር ዝሓዙ ዕጡቓት ኣል ሸባብ ሎማዕንቲ ዓርቢ ምስ ነበርቲ ሻበሎ ተታዅሶም።በዝሒ ዝተቐተሉ10 ምብዝፅሑ ዘረጋገፁ ኣባል ቤት ምኽሪ ናይቲ ከባቢ ዓብዱልቃዲር ሰይድ ዓብዱል እቲ ኣሃዝ ካብኡ ንላዕሊ ክኸውን እዩ ኢሎም።መብዛሕቲኦም ዝተቐተሉ ነበርቲ ናይቲ ከባቢ ምዃኖም እውን ወሲኾም ሓቢሮም።
Politics,ብሰንኪ ለበዳ ቫይረስ ኮሮና ንኣዋርሕ ተጎናዲቡ ዝጸንሐ ምምስራት ባይቶ ይኣክል ጨንፈር ዋሺንግተን ዲሲን ከባቢኣን፡ ዝሓለፈ ቀዳም 29 ነሓሰ 2020 ተመስሪቱ'ሎ። እቲ ብናይ ዙም ቪድዮ ብርሕቐት ዝተኻየደ ኣኼባ ብቕሉዕን ናጻን ዝተኻየደን ደሞክራሲያዊ ኣገባብ ዝተኸተለን ምንባሩ'ውን ተጠቒሱ'ሎ። ምስ ኣባል መሪሕነት ባይቶ ይኣክል ጨንፈር ዋሺንግተን ዲሲን ከባቢኣን ኣቶ ማሕፉዝ ኢብራሂም ዝተኻየደ ቃለ-መጠይቕ ቀዳማይ ክፋል ኣብዚ ምስማዕ ይክኣል።
Politics,ናይ ዘርኢ ወጥሪ ዘጋድድ እዩ ብዝብል ስኽፍታታት ብሰበስልጣ ዊስከንሰን ንዝቐረበ ፃውዒት ዕሽሽ ብምባል ፕሬዝዳንት ትራምፕ ናብታ ፃዕዳ ፖሊስ ንፀሊም ቶኵሱ ብምቁሳሉ ናዕቢ ዝተመልኦ ተቓውሞታት ዝተልዓለላ ከተማ ከኖሻ ዊስከንሰን ተጓዒዞም፤ሕግን ስርዓትን ዝብል መልእኽቲ ወፍሪ ምርጫ ድማ ደፊኦምሉ ኣለው። ኣብ ከኖሻ ዊስከንሰን ጃኮብ ብሌክ ዝሓለፈ ሰሙን ብፖሊስ ብጥይት ምስተወቕዐ ህውከትን ዘይምርግጋእን ኣብ ዘይተፈለያ ከተማ ፕሬዝዳንት ትራምፕ ዑደት ኣብ ዘካየድሉ ተቓወሞታትን ፀረ ተቓውሞታትን ተቐቢሉዎም ኣሎ። ነባሪ ከኖሻ ዝኾነ ብሌክ ብፃዕዳ ፖሊስ ብድሕሪቱ ብሸውዓተ ጥይት እዩ ተወቒዑ። ዑደት ፕሬዳንት ተወሳኺ ናይ ዘርኢ ወጥሪ ከልዕል እዩ ዝብል መግለፂታት ከንቲባ ከተማ ከኖሻን ኣማሓዳሪ ክፍለ ግዝኣት ዊስከንሰንን ዕሽሽ ብምባል ትራምፕ በቲ ዘይምርግጋእ ንዝዓነወ ናይ ንግዲ ከባቢ ተዘዋዊሮም።
Politics,ትራምፕ ምስ ኣኽበርቲ ሕጊ ተራኺቦም፤ምስ ስድራ ብሌክ ግን ኣይተራኸቡን።መልእኽቲ ትራምፕ ‘’ሕግን ስርዓትን’’ ዝብል እዩ።ናይ ዘርኢ ወጥሪ ብዝምልከት ርሱን ክትዕ ይካየድ ኣሎ፤ኣብ ሕዳር ክኣምርጫ ይፅበዮም። 17 ዓመት ዝዕድሚኡ ፃዕዳ መንእሰይ ኣብ ከኖሻ ብኣውቶማቲክ ብረት ንኽልተ ሰባት ምቕታሉ ንርእሱ ክከላኸል ዝወሰዶ ስጉምቲ ክኸውን ይኽእል እዩ ዝብል ሪኢቶ ሂቦም ነይሮም ትራምፕ ኣብዚ ሰሙን።ፕሬዝዳንታዊ ሕፁይ ጆ ባይደን ሓዊሱ ብዙሓት ተነቒፎም ኣለው ንትራምፕ። ‘’ሓዊ ይባራዕ ኣሎ፤ነቲ ሓዊ ኣብ ክንዲ ምጥፋእ ነቲ ሃልሃልታ ዘጎሃህር ፕሬዝዳንት እዩ ዘለና። ከነባርዕ የብልናን፤ክንሃንፅ እዩ ዘለና’’ ኢሎም ባይደን። ትራምፕ ናይ ውሽጢ ሽብር ኢሎም ንዝፀውዕ ህውከት ዴሞክራት ጉልበት ይህቡዎ ኣለው ክብሉ ንዴሞክራት ይኸሱ። 
Politics,ምኽትል ፕሬዝዳንት ማይክ ፔንስ ኣብቲ መብዛሕቲኡ ብማዕዶ ወይ ብቨርችዋል ዝካተድ ዘሎ ሃገራዊ ጉባኤ ንኻልኣይ ዙር ሕፀ ሪፓብሊካዊ ፓርቲ ተቐቢሎም።ኣብ ብዙሓት ከተማታት ኣሜሪካ ስቪላዊ ዘይምርግጋእ ይርኣይ ኣብዘለሉ ፔንስ ናይ ተስፋ መልእኽቲ ብምሃብ ብዛዕባ ተቐናቐቶም ዴምክራቲ ፓርቲ ኣጠንቂቖም ኣለው። ፔንስ ኣብ ሳልሳይ ማዕልቲ ሃገራዊ ጉባኤ ሪፓብሊካዊያንፓርቲ ትማሊ ረቡዕ ምሸት ኣብ ባልቲሞር ኣብ ዝርከብን ኣብ 1814 ኣ\ፈ ኵናት ዝተኻየደሉን ከም ምልክት ዝርኣይን ፎርት ሚክሄነሪ መደረ ኣስሚዖም ኣለው። ‘’ፕሬዝዳንት ዶናልድ ትራምፕ ብዝሃቡኒ እምነት፣ብድጋፍ ሪፓብሊካዊ ፓርቲ፣ከምኡ እውን ብናይኣምላክ ፀጋ ምኽትል ፕሬዝዳንት ኮይነ ክወዳደር ንዘቕረብኩምለይ ሕፀብትሕትና ይቕበል ኣለኹ’’ኢሎም ፔንስ። ብፖሊስ ዝተቐትሉ ብርክት ዝበሉ ፀለምቲ ኣሜሪካዊያን ሓል ሓሊፉ ናዕቢ ዝተሓወሶ ተቓውሞታት ይገጥሞም ንዘለውን ኣብ ቅድሚት መስመር ተሰሪዖም ንዝርከቡን ፖሊሳት ዝድግፉ ናይ ሓርበኝነት መግለፂታት ተሰሚዖም ኣለው።ኣማሓዳሪ SouthDakota ክርስቲኖም ’’ህወከት ተጋፊሑ ኣሎ።ወራር ንብረት፣ናዕቢ፣ዕንወት ኣሎ’’ኢለን። 
Politics,ሪፓብሊካዊያን ናይ ኣርባዕተ ማዕልታት ጉባኤኦም ትማሊሶኑይ ኣብ ሻርሎት ኖርዝ ካሮላይና ጀሚሮም፤ንኻልኣይ ናይ ስልጣን ዘመን ንፕሬዝዳንት ዶናልት ትራምፕ ብምሉእ ድምፂ ሓፂዮምዎም።እታ ሃገር ብኮቪድ-19ን ብውድቀት ቁጠባን ተሃሲያ ትርከብ።ኣብቲ ጉባኤ መደረ ዘስምዕኡ ደገፍቲ ትራምፕ ብወገኖም ሕፁይ ዴሞክራቲክ ፓርቲ ዝኾኑ ጆ ባይደን እንተድኣ ተመሪፆምኣብ ቅድሚኦ ፀልማት ከምዝፅበዮም ኣጠንቂቖም ኣለው። ኣብቲ ብመጠኑ ንእስ ዝበለ ገሊኡ ብቀጥታ ገሊኡ ድማ ኣቐዲሙ ብዝተቐረፀ መደረን ቪድዮን ትማሊ ምሸት ኣብ ሻርሎት ዝጀመረ ጉባኤ ወኪላት ኩለን ክፍለ ግዝኣታት ንትራምፕ ደጊፎምዎም።ወኪል ክፍለ ግዝኣት ሮድ ኣይላንድ ሊ ኣን ‘’ካብታ ዓባይ ግን ድማ ሒደት ወኪላት ዘለዋ ክፍለ ግዝኣት ሮድ ኣይላንድ ብኩርዓትን ብሓባርን ጠጠው ኢልና ብምልኡ 19 ድምፅና ንፕሬዝዳንት ትራምፕ ሂብና ኣለና’’ ኢላ። ትማሊ ምሸት ኣብ ዋሽንግተ መደርቲ በብሓደ ንኣተሓሕዛ ለበዳን ቁጠባን ንትራምፕ ተኸላኺሎም። ህንዳዊት ኣሜሪካዊትን ኣብ ሕቡራት መንግስታት ኣማባሳደር ዩናይትድ ስቴትስ ዝነበራን ኒኪ ሃሊ ካብኦም ሓንቲ እየን። 
Politics,ኣሜሪካ ደቂ ኣንስትዮ ድምፂ ናይ ምሃብ መሰለን ዝተሓለወሉ መበል ሓደ ምእቲ ዓመት ተኽብር ኣላ።እቲ ምምሕያስ ናብ ኮንግረስ ዝቐረበ ኣብ 1878 ክኸውን ከሎ ዝፀደቐ ግን ድሕሪ 40 ዓመታት ነይሩ። ኣብ ዩናይትድ ስቴትስ ደቂ ኣንስትዮ ኣብ መወዳእታ መበል 19 ክፍለ ዘመነን መጀመሪያ መበል 20 ክፍለዘመንን ተወዲበን፣ጥርዓን ወይ ብፒትሽን ብምቕራብን ፈቖዶ እናኸዳ ድምፀን ብምስማዕንንማዕርነትን መሰልን ደቂ ኣንስትዮ ብምቅላስን ናይ ምምራፅ መሰለን ክረጋግፀለን ብትግሃት ወፍሪ ኣካይደን። ቅድሚ ሓደ ምእቲ ዓመት ኣብዚ ወርሒ እዚ ነይሩ ድሕሪ ነዊሕ ቓልሲ ብመበል 19 ሕገመንግስታዊ ምምሕያሽ ኣቢሉ ደቂ ኣንስትዮ ክመርፃን ክምረፃን መሰለን ዝተረጋገፀለን። ኣብ 1878 ኣ\ፈ ኣብ ኮንግረስ ሕገ መንግስታዊ ምምሕያሽ ምትእትታው ጀሚሩ ብኮንግረስ ክሓልፍን ብሰለስተ ትርብዒት ክፍለ ግዝኣታት ክፀድቕን ልዕሊ 40 ዓመታት ወሲድሉ። 
Politics,ፈንቅል ምንቅስቓስ መንእሰያት ትግራይ፥ ኣብ ግዜ ህወሓት ብዝነበረ ዘይምዕሩይ ናይ ፈደራሊዝም ኣሰራርሓ ኣብ ልዕሊ ህዝቢ ትግራይ ንዝተፈጥረ ኣረኣእያ ኣብ ግምት ብምእታው፥ ንህዝቢ ትግራይ ዝውክል ሓቀኛ ሰነ-ሓሳብን ክብርን ፥ ነቲ ካልእ ክፋል ህዝቢ ኢትዮጵያ ኣብ ምርዳእ ይሰርሕ ኣለኹ ይብል። ኣብ ክልል ትግራይ ብህዝባዊ እምቢተኝነት ቃልሲ ከካይድ`የ ዝብል ፈንቅል ትግራይ፥ ልዕሊ ሓደ ሚልየን ተጋሩ ካብ ክልል ትግራይ ወጻኢ ኣብ ኣዲስ ኣበባን ካልእ ከባብታት ኢትዮጵያን ከም ዘለዉ መረዳእታ ኣለኒ ይብል።
Politics,ክሳብ 2018 ኣ\ፈ ንዓሰርተታት ዓመታት ነታ ሃገር ዝገዘአ ህዝባዊ ወያነ ሓርነት ትግራይ \ህወሓት\ ናይ ባዕሉ ክልላዊ ምርጫ ንምክያድ ወሲኑ ኣሎ።ናይ ፌደራል መንግስቲ ብወገኑ እዚ ንሕገ መንግስቲ ዝጥሕስ እዩ ኢሉ ኣሎ።መንግስቲ ፌደራል ንለበዳ ኮሮናቫይረስ ብምጥቓስ ኣብዚ ዓመት ክካየድ ዝነበሮ ሃገራዊ ምርጫ ምስ ኣናውሖ እዩ ህወሓት ምርጫ ከምዝካየደ ዝኣወጀ።ክልል ትግራይ ወታደራዊ ምርኢት ምስ ምግባራን ምርጫ ካብ ምግባር ዝኽልክለኒ የለን ምስ ምባላን እቲ ምስሕሓብ ስግኣት ግጭት ክውስኽ ገይሩ ኣሎ። ቅትለት ሙዚቀኛን ኣክቲቪስትን ጅግና ንኢትዮጵያዊያንመናእሰይ ሃጫሉ ሁንዴሳ ስዒቡ ልዕሊ 230 ሰባት ምስተቐተሉ ድሕሪ ሰሙናት ኣብ ኢትዮጵያ ‘’ስረይ ስረኻ’’ ረፅሚ ናይ ምፍጣር ተኽእሎ ዘለዎ ዛዕባ ይቀላቐል ኣሎ። ብቀዳማይ ምንስቴር ኣብይ ኣሕመድ ካብ ዝምራሕ ጥምረት ገዛኢ ፓርቲ ኣብ ዝሓለፈ ዓመት ዝተፈለየ ህዝባዊ ወያነ ሓርነት ትግራይ \ህወሓት\ መንግስቲ ንሃገራዊ ምርጫ ብዘይደረትብምንዋሕ ስልጣን ይሕዝ ኣሎ ክብል ይኸስስ።ፌደራል መንግስቲ ብወገኑ ለበዳ ኮሮናቫይረስይጋፋሕ ኣብዘለሉ ምርጫ ምክያድ ዘይሓላፍነታዊ እዩ ይብል። 
Politics,ኣብ ኢትዮጵያ ቀዳማይ ምንስቴር ኣብይ ናብ ስልጣን ድሕሪ ምምፅኦም ብዙሓት ዝተመነይዎ ለውጥን ሰላምን እንታይ ዕንቅፋት ገጠሞ፧ ኣብ መንጎ ክልላዊ መንግስቲ ትግራይን ፌደራል መንግስትን ዘሎ ወጥሪ ከመይ ክፍታሕ ኣለዎ፧ኣብ ክልላዊ መንግስቲ ትግራይ ክካየድ ተታሒዙ ዘሎ ምርጫ ስለምንታይ ምንጪ ምስሕሓብ ክኸውን ክኢሉ ዝብሉን ዶክተር ሓጎስ ኣብርሃን ኣርክቴክ ኤርሚያስ ኣማረን ትንታንኦም ሂቦም ኣለው። ዶክተር ሓጎስ ኣብርሃ ኣብ ዩኒቨርስቲ መቐለ ቅዱስ ያሬድ ማእኸል መፅናዕታት ብራናን ጥንታዊ ስነፅሑፋት ኢትዮጵያን ዝሰርሐ ኣብ ሕዚ እዋን ንፖስት ዶክተራል ምርምር ኣብ ሃምቡርግ ዩኒቨርስቲ ጀርመን ይርከብ።ንፖለቲካዊ ኩነታት ከባቢ ቀርኒ ኣፍሪቃ ብቀረባ ዝከታተል ዶክተር ሓጎስ ኣብ ታሪኽ፣ባህሊ፣ስነልሳንን ምጣነን የፅንዕ። 
Politics,ኣብ ክልል ቤንሻንጉል ጉሙዝ ዝተፈላለዩ ጣቢያታት ወረዳ ጉባ ዕጡቓት እቲ ከባቢ ኣብ ልዕሊ ተወለድቲ ኣምሓራ ብዝፈፀሙዎ መጥቓዕቲ ህይወት 16 ስቪላት ምጥፍኡን ካልኦት 6 ሰባት ድማ ከምዝቖሰሉን ዳይረክተር ጉዳያት ኮሚኒኬሽንክልላዊ መንግስቲ ኣምሓራ አቶ ግዛቸው ሙሉነህገሊፆም። ግዳያት ናይቲ መጥቓዕቲ ዝኾኑ ድማ እቲ መጥቓዕቲ መንነት ዒላማ ዝገብረ እዩ ኢሎም። ምኽትል ሓላፊ ቢሮ ጉዳያት ፀጥታን ምምሕዳርን ክልል ቤንሻንጉል ጉምዝ ኣቶ ዓብዱልዓዚዝ መሓመድ ግን እቲ መጥቓዕቲ ብሄር መሰረት ዝገበረ ከይኮነስ ብምምላእ ዓብይ ግድብ ህዳሴ ዘይተሓጎሱ ተለኣኣኽቲ ግብፅን ህወሓትን ዝፈፀምዎ እዩ ኢሎም ። 22 ሓምለ 2012 ዓ\ም ኣብ ዝተፈላለዩ ጣቢያታት ወረዳ ጉባ ብዝተፈፀመ ብሄር መሰረት ዝገበረ መጥቓዕቲ ህወይት 14 ሰባት ጠፊኡ ሽዱሽተ ሰባት ድማ ቆሲሎም ኣብ ሆስፒታል ይርከቡ ብመሰረት ሓበሬታ መንግስትን መሰኻኽርን። 
Politics,ቀዳማይ ሚንስትር ኣብይ ኣሕመድ ናብ ስልጣን ምስ መፁ ብዝተርኣዩ ኣወንታዊ ለውጥታት ነባሪ ሰላም ክሰፍን ብዙሓት ተስፋ ገይሮም ነይሮም።እቲ ብዙሓት ዝበሃግዎ ሰላምን ቅሳነትን ኣይተረጋገጸን: ቅልውላዋት ዝያዳ ወሲኾምን ገዲዶምን ዝብሉ ወገናት'ውን ኣይተሳእኑን ። ሞት ድምፃዊ ሃጫሉ ሁንዴሳ ስዒቡ ድማ ህይወት ሰብ ጠፊኡ፣ዕንወት ንብረትን ምዝንባል ዜጋታት አጋጢሙ።እቲ ፀገም ኣበይ እዩ ዘሎ? ኣብ መንጎ ፌደራል መንግስትን ክልላዊ መንግስቲ ትግራይን ዘሎ ወጥሪ'ከ ብከመይ ክፍታሕ ኣለዎ?እታ ሃገር ካብዚ ቅልውላው ከመይ ክትወፅእ ትኽእል? ዝብሉን ተኣሳሰርቲ ጉዳያትን ብዝምልከት ንክልተ አጋይሽ ዓዲምና አለና። ዶክተር ሓጎስ ኣብርሃ ኣብ ዩኒቨርስቲ መቐለ ቅዱስ ያሬድ ማእኸል መፅናዕታት ብራናን ጥንታዊ ስነፅሑፋት ኢትዮጵያን ዝሰርሐ ኣብ ሕዚ እዋን ንፖስት ዶክተራል ምርምር ኣብ ሃምቡርግ ዩኒቨርስቲ ጀርመን ይርከብ።ንፖለቲካዊ ኩነታት ከባቢ ቀርኒ ኣፍሪቃ ብቀረባ ዝከታተል ዶክተር ሓጎስ ኣብ ታሪኽ፣ባህሊ፣ስነልሳንን ምጣነን የፅንዕ።
Politics,ኣምነስቲ ኢንተርናሽናል ናይ መንግስቲ ኣካላት ብዘይኮኑ ዝተፈፀሙ ገበናት ከም መግሃስቲ ሰብኣዊ መሰላት ከምዘይወስዶም ናይቲ ትካም መፅናዕቲ ዘካይዱ ኣቶ ፍስሃ ተክሌ ገሊፆም።ኣቶ ፍስሃ ንሬድዮ ድምፂ ኣሜሪካ ኣብዝሃብዎ መግለፂ ብናይታ ሃገር ሕጊ ዝርኣዩገበናት እምበር ናይ ሰብኣዊ መሰላት መግሃስቲ ኣይኮኑን ኢሎም።መንግስቲ ንዞም ገበናት እዚኦም ደው ናይ ምባል ሓላፍነት ከምዘለዎ ኣተሓሳሲቦም።ዝተኣሰርሉ ዘይፍለጥንኣብ ትሕቲ ቁፅፅር ዝወዓሉን ድሕንነቶም ዘይፍለጥ ወልቀሰባት እውን መንግስቲ ጉዳዮም ዕላዊ ክገብር ሓቲቶም። ኣብ ዓለምለኸ ተሓላቒ ሰብኣዊ መሰላት \ኣምነስቲ ኢንተርናሽናል\ንጉዳያት ቀርኒ ኣፍሪካ ዝከታተሉ ኣቶ ፍስሃ ተክሌ ድሕሪ ቅትለት ድምፃዊሃጫሉ ሁንዴሳ ኣብ ኣዲስ ኣበባ፥ኣብ ሃረርጌን ዝተፈላለዩ ከባቢታት ኦሮሚያን ብዝተፈጥሩ ግጭታት ስዒቡ መንግስቲ ስጉምታት ምውሳዱ ሓቢሮም። 
Politics,ዓብይ ግድብ ህዳሴ ኢትዮጵያ ብዝምልከት ብደቡብ ኣፍሪካ መሪሕነት ኣብ መንጎ ኢትዮጵያ፣ግብፅን ሱዳንን ይካየድ ዝነበረ ዝርርብ ብዘይስምምዕ ተበቲኑ እዩ።ኢትዮጵያ ምምላእ ዓብይ ግድብ ህዳሴ ምጅማራ ፀብፃባት ይወፁ ኣብዘለውሉን ወጥሪ ኣብ ዝንህረሉ ዘሎን ናብዚ ሕልኽልኽ ዝኣተውናሉ እቲ ፖለቲካዊ መሪሕነት ናይ ሰብ ሙያ ምኽሪ ስለዘይሰምዐ እዩ ይብሉ ተንታኒ ሩባ ኣባይን ዓብይ ግድብ ህዳሴን ኣቶ ብርሃኑ በላቸው። ቀደሙ እውን ኣብ ኣሜሪካ፣ባንኪ ዓለምን ካልኦት ኣካላትን ኣብቲ ልዝብ ክኣትው ኣይነበሮምን ዝበሉ ኣቶ ብርሃኑ በላቸው እቲ ልዝብ ናብ ኣፍሪካ መፂኡ እናሃለወ እውን እዞም ኣካላት እዚኦም ብተዓዛባይነት ኣብቲ ልዝብ ይሳተፉ ከምዝነበሩ ይገልፁ። ‘’ስራሕና ጠጠው ክሳብ ዘየበልና ሕዚ እውን ድርድር ጉድኣትየብሉን’’ ይብሉ ኣቶ ብርሃኑ ኣስዒቦም። መምህር ዩኒቨርስቲ መቐለ ዝኾኑ ኣቶ ብርሃኑ በላቸው ኣብ ዩኒቨርስቲ ኮተቤ ን28 ዓመታት ሓዊሱ ብመምህርነት፣መፅናዕትን ምርምርን ንኣስታት 40 ዓመታት ኣብ ምግልጋል ይርከቡ። 
Politics,ኣብ ኤርትራ ናይ ክልተ መዓልታት ምብጻሕ ዘካየደ ቀዳማይ ሚንስትር ኢትዮጵያ ዶ/ር ኣብይ ኣሕመድ: ሕርሻዊ ልምዓት ዞባታት ደቡብን ጋሽ ባርካን ድሕሪ ምዕዛብን ፥ ማእከል ወተሃደራዊ መሰልጠኒ ሳዋ ድሕሪ ምብጻሕን ናብ ሃገሩ ትማሊ ሰንበት ተመሊሱ`ሎ። ትማሊ ሰንበት ብቀዳማይ ሚንስትር ኣብይ ኣሕመድ ዝምራሕ ጉጅለ ልኡኻት ኣብ ዞባጋሽ ባርካ ዝርከበ ዲጋ ከርከበት ድሕሪ ምብጻሕ`ዩ ኣብ መዓርፎ ነፈርቲ ሳዋ ኣብ ዝነበሮ ናይ ዕረፍቲ ጊዜ`ዩ ኣብ ስልጠና ንዝነበሩ መበል 33 ዙርያ ሃገራዊ ኣገልግሎት ሳዋ ክዕዘብ ክኢሉ። ቀዳማይ ሚስንተር ኣቢይ ኣብቲ ናይ ኤርትራ ዑደቱ፥ ምስ ፕረዚደንት ኢሳያስ ኣፈወርቂ ኣብ ክልቲኣዊን ዞባዊን ጉዳያት ሰፊሕ ምይይጥ ምክያዶም መንግስታዊ መርበብ ሓበሬታ ሻባይት ሓቢራ`ላ። ኣብቲ ርኽብ ክልቲኦም መራሕቲ ድሕሪ'ቲ ኣብ ሓምለ 2018 ዝተፈረመ ኣዋጅ ስምምዕ ሰላምን ምሕዝነትን ዝተመዝገበ ምዕባለታትን ዘጋጠሙ ዕንቅፋታትን ብዝምልከት ተዘራሪቦም።
Politics,‘’ኣብ በረኻ ኮይኑ ንኢትዮጵያ ንምሕማስ ዝሰርሕ ጉጅለ ሽፍታ ንድምፃዊ ሃጫሉ ሁንዴሳ ቀታሊኡ ኣነ እየ ኢሉ ክኣምን ትፅቢት ኣይግበርን’’ ኢሎም ኣብ ኦሮሚያ ኣባል መሪሕነት ብልፅግና ፓርቲ ኣቶ ታየ ደንድኣ። ኣብ ምዕራብ ኦሮሚያ ኣዛዚ ክፋል ግንባር ነፃነት ኦሮሞ ሸኔ ተባሂሉ ዝፅዋዕ ጃል መሮ ድሕሪ ቅትለት ሃጫሉ ሁንዴሳ ኣሎ ንዝብል ብመንግስቲ ዝቐረቦ ክሲ ነፂጉዎ።ጃል መሮ ብዝብል ሳጓ ዝፍለጥ ኩማ ድሪባ ምስ ቪኦኤ ኣብዘካየዶ ቃለ መጠይቕ ንቅትለት ሃጫሉ ተሓታቲ መንግስቲ እዩ ኢሉ ኣሎ። ኣብ ክልል ኦሮሚያ ኣባል መሪሕነት ብልፅግና ፓርቲ ኣቶ ታየ ደንደኣ ንሬድዮ ድምፂ ኣሚሪካ ኣብዝ ሃቡዎ መግለፂ ኦነግ ሰላማዊያን ሰባት ይ ቐትል እዩ ኢሎም። ቅድሚ ሎሚ እውን ኣብ ምዕራብ ኦሮሚያ ሰላማዊ ሰባት ከምዝተቐተለን ብፍላይ ድማ ኣብ ወለጋ ንብርክት ዝበሉ ሰላምዊ ዜጋታትን ሓላፍቲ መንግስትን ምቕታሎም ጥራሕ ከይኮነስ ንኻልኦት ንምፍርራሕ ሬስኦም ይጉተት ከምዝነበረ ነዚ ኹሉ ንሕና ኢና ገይርናዮ ኣይበሉን ኢሎም ኣቶ ታየደንድኣ። ‘’እዚ ኹሉ ንሕና ገይርናዮ ኣይበሉን።ምኽኒያቱ ነዚ ዝፍፅምዎ ዘለው ንዜጋታት ንምፍርራሕ፣ንዕኦም ዝነቅፍ ምስኦም ዘይተሰለፈ ምንባር ከምዘይኽእል ኣሚኑ፣ሰጊኡ ክግዝአሎም ንምግባር ከምዚ ዝበለ ተግባር ይፍፅሙ እዮም’’ኢሎም። 
Politics,"ኣብ ኢትዮጵያ ሞት ህቡብ ድምፃዊ ሃጫሉ ሁንዴሳ ስዒቡ ብዝተላዓለ ግጭት ኣብ ክልል ኦሮሚያ 156 ሰባት ኣብ ኣዲስ ኣበባ ድማ 10 ሰባት ብድምር 166 ሰባት ከምዝተቐተሉ ኮሚሽነራት ፖሊስ ክልል ኦሮሚያን ኣዲስ ኣበባን ገሊፆም። ብኻልእ ወገን ኣብ ልዕሊ ኣባላት ሓደ ብሄር ዝተባህሉ ዜጋታት ዝዓለመ መጥቓዕቲ ተፈፂሙ: ቁፅሮም ዛጊት ዘይተፈልጠ ኢትዮጵያዊያን ብኣሰቃቒ ኩነታት ከምዝተቐትሉ ካብቲ መጥቓዕቲ ዝተረፉ ነበርቲ ንሬድዮ ድምፂ ኣሜሪካ ገሊፆም። ብዝተኣሳሰረ ዜና ኣብዚ ተግባር ተሳቲፎም ተባሂሎም ዝተጠርጠሩ ኣስታት 2,000 ሰባት ኣብ ትሕቲ ቀይዲ ምእታዎም መንግስቲ ኣፍሊጡ ኣሎ። 22 ሰነ 2012 ዓ/ም ምሸት ኣብ ኣዲስ ኣበባ ከባቢ ገላን ኮንደሚኒየም ብዘይተፈልጡ ሰባት ዝተቐተለ ህቡብ ድምፃዊ ሃጫሉ ሁንዴሳ ሞት ስዒቡ ኣብ ዝተፈላለዩ ከተማታት ክልል ኦሮሚያ ኣዚዩ ኣሰቃቒ ብዝኾነ ኣገባብ ዝተፈፀመ ቅትለት፣ምጉዳል ኣካልን ወራርን ብዝለዓለ ደረጃ ንብረት ምቅፃል ምፍፃሙ ጉድኣት ዝወረዶምን መሳኻኽርን ንድምፂ ኣሜሪካ ተዛሪቦም ኣለው። ስድርኦም ኣብ ቅድሚኦም ከምዝተቐተሉዎም ዝዛረቡ፣ንብረቶም ዝተቓፀሎምን ብዘይመፅለሊ ምትራፎም ዝገልፁን ኣብ ዝተፈላለዩ ከተማታት ዝርከቡ ብርክት ዝበሉ ሰባት ንሬድዮ ድምፂ ኣሜሪካ ቃሎም ሂቦም ኣለው። "
Politics,እቲ ኣብ ባይቶ ወከልቲ ጸዲቑ ንወሳኒ ፍርዲ ናብ ባይቶ መወሰኒ ሕጊ(ሰነት) ቀሪቡ ዘሎ ጉዳይ ክሲ ካብ መዝነት ምውራድ ፕረዚደንት ትራምፕ፡ ሎሚ ክዛዘም`ዩ ዝብል ትጽቢት ኣሎ። ከምኡ ዝገብሮ ዘሎ ምኽንያት ድማ፡ ፕረዚደንት ትራምፕ ሪፓብሊካን ስለዝኾነ፡ ኣብ ሰነት ዘለዉ ዝበዝሑ ድማ ሪፓብሊካን ስለዝኾኑ፡ ነቲ ብደሞክራት ዝምጎት ዘሎ ክሲ ምውራድ ስልጣን ውዱቕ ክገብርዎ ይኽእሉ`ዮም ብዝብል`ዩ። ይኹን`ምበር ይብሉ ኣብ`ዚ መደብ ዝቐረቡ ኣጋይሽ ጠበቓ ሕጊ ኢሳያስ ገብረኪዳንን ነቲ መስርሕ ብቀረባ ዝከታተል ምሁር ኣቶ ግርማይ ቦኽረን፡ ውጽኢት ናይ`ቲ መስርሕ ኣብ መወዳእታ`ዚ ዓመት ኣብ ዝካየድ ፕረዚደንታዊ ምርጫ ዓቢይ ጽልዋ ክህልዎ`ዩ ይብሉ። ኢትዮጵያዊ ኣቶ ኢሳያስ ገብረኪዳን ካብ ከባቢ ዋሺንግተን ዲሲ፡ ከምኡ ድማ ኤርትራዊ ኣቶ ግርማይ ቦኽረ ካብ ቦስተን ማሳቹሰትስ፡ እቲ መስርሕ ክሲ ምውራድ ስልጣን ፕረዚደንት፡ ንኻልኦት ኣብ ኤርትራን ኢትዮጵያን ዘለዉ ሰማዕቲ ዝህቦ ትምህርቲ`ውን ኣልዒሎም ኣለዉ።
Politics,ፕረዚደንት ዶናልድ ትራምፕ ኣብ ልዕሊ ዜጋታት ኢራን: ሊብያ: ሰሜን ኮርያ: ቬንዝዋላ: የመንን ሶማልን ናብ ኣሜሪካ ንምእታው ቀይድታት ክግበር ኣዚዞም ። ናብ ኣመሪካ ንዝመጹ ዝግበር ምሃብ ቪቫ ኢምግራንት ኸአ ንዝተወሰኑ ዜጋታት ኤርትራ፥በርማ: ካርዛጊስታንን ናይጀርያን ደው ክብልን ዜጋታት ሱዳንን: ታንዛንያን ኸአ ኣብ ቪዛ ሎተሪ ከይካፈሉ ዝእግድ መምርሒ ሂቦም ኣለው ። እዚ ሓድሽ ቀይድታት ንበጻሕቲ ሃገርን ንናይ ስራሕ ምብጻሕን ካልኦት ናይ ኢምግራንት ዘይኾነ ምብጻሕን ኣይትንክፍን’ዩ ። ፕረዚደንት ትራምፕ ነዚ ስጉምቲ ዝወሰዱ ካብ አባላት ካቢነኦምን አማኸርቶምን ብዝቐረበሎም ሓሳባት’ዩ ክብል ካብ ቤት ጽሕፈት ፕረስ ዋይት ሃውስ ዝወጸ ሓበሬታ ገሊጹ። ብመሰረት’ቲ ፕረዚደንታዊ አዋጅ ተተካኢ ደሕንነት ሃገር ምስ ሚንስትር ጉዳያት ወጻኢ ጠቅላሊ ዓቃቢ ህግን ዳይሬክተር ሃገራዊ ስለያን ብዛዕባ’ቶም ናብ ኣሜሪካ ዝመጹ ዜጋታት ወጻ ኢ ንምዕራይ ዝተቀመጠ ዓለምለኸ መምዘንታት ምምእዛዝ ድሕሪ ምምኽካር ናብቶም ፕረዚደንት ጸብጻብ ከምዝቀረበ እቲ ዝወጸ መግለጺ ኣፍሊጡ’ሎ።
Politics,ፕረዚደንት ኣሜሪካ ዶናልድ ትራምፕ ንመበል ሳልሳይ ጊዜ ሃገራዊ መደረ ህልው ኪነታት ሃገሮም ብዝምልከት ትማሊ ሰሉስ ምሸት ንአባላት ክልቲኡ ባይቶታት’ታ ሃገርን ንህዝቢ ኣሜሪካ ኣስሚዖም’ዮም ። ፕረዚደንት ትራምፕ ኣብዚ መደረኦም ምምሕዳሮም ዝተዓወትሉ ዝበልዎን ክገብሮ ዝወጠኖን ዝርዝር ኣቅሪቦም’ለዉ። ዲሞክራት’ዉን ምላሽ ሂቦም’ዮም። ነዚ መደረ ፕረዚደንት ትራምፕን ግብረ መልሲ ዲሞክራቲክ ፓርቲን ብዝምልከት ርእይቶኦም ክህቡና ክልተ ኣጋይሽ ኣዘራሪብና’ለና። ዶ/ር ዘካርያስ ሃይለ ካብ ቦስቶን ኣቶ ላባን ስዩም ኸኣ ካብ ዋሽንግተን ዲሲ’ዮም።
Politics,ናይ ኤርትራ ፕሬዝዳንት ኢሳያስ ኣፈወቂ ንርክብ ኤርትራን ኢትዮጵያን፣ንውሽጣዊ ኩነታት ኢትዮጵያ፣ሱዳንን ደቡብ ሱዳንን ኣመልኪቶም ምስ ቴሌቪዥን ኤርትራ ዘካየድዎ ቃለ ምልልስ ክትንትኑልና ክኢላታት ዓዲምና ኣለና።ዶ/ር ዓወት ወልደሚካኤል ኦንታሪዮ ካናዳ ኣብዝርከብ ኲንስ ዩኒቨርስቲ ፕሮፌሰርን ኣቶ ገብረመድህን ገብረሚካኤል ኣብ መቐለ ዩኒቨርስቲ መምህር ፖለቲካዊ ሳይንስን ስትራተጂያዊ መፅናዕትን እዮም።
Politics,ብዝተፈላለዩ ተሓለቕቲ መሰላት፣ሰብ ሞያ መሓውራት ዜናን ኣባላት ባይቶ ወከልቲ ህዝብን ልዝብ ክካየደሉ ዝቐነየ ዝርግሐ ናይ ጽልኢ ዘረባን ናይ ሓሶት ሓበሬታን ምክልኻልን ምቁፅፃርን ኣዋጅ ሎሚ ኣብ ባይቶ ወከልቲ ህዝቢ ኢትዮጵያ ጸዲቑ’ሎ። ንዳይሬክተር ርክብ ህዝብን ኮሚኒኬሽንን ፌደራል ዓቃቢ ሕጊ ንድምጺ ኣሜሪካ መብርሂ ሂቦም ኣለው።
Politics,ፕረዚደንት ኢሳያስ ኣፈወርቂ ዝሓለፈ ሰንበት ምስ መንግስታዊ መሓውራት ዜና ኣብ ዝገብሮ ቃለ-መጠይቕ፡ ብዛዕባ ምውሳኽ ሓዲሽ ደሞዝ ሰራሕተኛታት መንግስቲ፡ ብዛዕባ ምጅማር ምህናጽ ኣባይቲ ከምኡ`ውን ምስ ኢትዮጵያ ዘራኽብ ጎደናታት ብዛዕባ ምስፋሕን ምህናጽን ተዛሪቡ ኔሩ። ከምኡ`ውን ብዛዕባ ምሕያል ሞያዊ ዓቕሚ ሰብ ካብ ዝጸቐጠሉ ጉዳይ ኔሩ።
Politics,ናይ ኤርትራ ፕሬዝዳንት ኢሳያስ ኣፈወቂ ኣብ ቀረባ ምስ ቴሌቪዥን ኤርትራ ዘካየዱዎ ቃለ ምልልስ ኣብ ርክባት ኤርትራን ኢትዮጵያን ከምኡ እውን ንጉዳይ ሱዳንን ደቡብ ሱዳንን ዝምልከት ዝሃብዎ ሪኢቶ ምስ ተንተንቲ ዘካየድናዮ ካልኣይ ክፋል እዩ።ኣጋይሽና ኦንታሪዮ ካናዳ ኣብዝርከብ ኲንስ ዩኒቨርስቲ ፕሮፌሰር ዓወት ወልደሚካኤልን ኣብ ዩኒቨርስቲ መቐለ ምምህር ፖለቲካዊ ሳይንስ ኣቶ ገብረመድህን ገብረሚካኤልን እዮም። 
Politics,ትማሊ ኣብ ላስ ቨጋስ ኣብ ዝተገብረ ክትዕ ዲሞክራቲክ ሕጹያት፡ ማይክል ብሉምበርግ ማእከል ስሕበት ኔሩ። እቲ ሓዲሽ ዝተጸንበረ ቢልየነር፡ ብዝተኣከበ ርእይቶ ህዝቢ፡ ድሕሪ`ቲ ዝመርሕ ዘሎ ሰነተር በርኒ ሳንደርስ ምስተሰርዐ`ዩ ናብ`ዚ ናይ ትማሊ ረቡዕ ዝተኻየደ ክትዕ ንምስታፍ ብቑዕ ኮይኑ። ሓደ ግዜ ሪፓብሊካን ኮይኑ ዝነበረ ሃብታም ብሎምበርግ፡ ኣብ ናይ ተለቪዥን ጎስጓስ ካብ ገንዘቡ ድሮ ልዕሊ 400 ሚልዮን ዶላር ኣጥፊኡ`ሎ-ንዶናልድ ትራምፕ ንምውድዳር። ማይክ ብሉምበርግ ኣብ ዕድላት ንግዲ ዝተዓወተን ከንቲባ ከተማ ኒው-ዮርክ ዝነብረን ምዃኑ ብዛዕባ ድሕሪ ባይትኡ ይገልጽ። ኣብ`ቲ ክትዕ ዝነበረት ሰነተር ኤለዛቤት ዋረን ግን እዛ ሃገር ንሃብታም ጥራይ እተገልግል ክትከውን የብላን ትብል። “ንሓደ ትዕቢተኛ ቢልየነር ብኻልእ እንተተኪእና፡ ዲሞክራት ኣብ ዓቢይ ሓደጋ ክንወድቕ ኢና። እዛ ሃገር ንነዊሕ እዋን ንሃብታማት ኣገልግሊ`ያ። ነቲ ካልእ ኹሉ ግን ኣብ ድኽነቱ ገዲፋቶ” ።
Politics,ካብ መስረቲ ሕወሓት ሓደ ኢንጂነር ግደይ ዘርኣጽየን፡ ብዛዕባ ናይ ቃልሲ ተሞክሮታቱ ትገልጽ መጽሓፍ ኣብ`ዚ ዝሓለፈ ሒደት ኣዋርሕ ዘርጊሑ`ሎ። እታ ብኣምሓርኛ ዝተጻሕፈት “ከትግል ትዝታዎቼ” ዘርእስታ መጽሓፍ፡ ብኸመይ ንሱን ብጾቱን ናብ በረኻ ደደቢት ከምዝኣተዉን፡ ኣብ መሪሕነት ሕወሓት ብዝተፈጥረ ናይ ኣተሓሳስባ ፍልልይ፡ ብኸመይ ካብ`ቲ ውድብ ከምዝተሰጎን፡ ድሕሪኡ ዝወሰዶ ናይ ቃልሲ ስልትታትን ካልእን ተዘንቱ።
Politics,ነዚ ምላሽ ዝሃበ ኣብ ጀነቫ ኣምባሳደር ኤርትራ ኣቶ ተስፋሚካኤል ገራህቱ፡ እቲ ሪፖርት ፖለቲካዊ መበገስታ ዘለዎ ንኻልእ ሕማቕ ዕላማ ዝቐንዐ`ዩ ክብል ጸዊዕዎ ፍልይቲ መርማሪት ንኩነታት ሰብኣዊ መሰላት ኤርትራ ዳኒኤላ ክራቨዝ፡ ንኤርትራ ብመግሃስቲ መሰረታዊ መሰላት ናጽነትን ናጽነት ሃይማኖትን፡ ደረት ብዘይብሉ ሃገራዊ ኣገልግሎትን ሰፊሕ መግሃስቲ ኮኒና። እቲ ናይ ሕቡራት ሃገራት ጸብጻብ ብመግሃስቲ ሰብኣዊ መሰላት ትኽሰስ ኤርትራ፡ ድሕሪ`ቲ ኣብ 2018 ምስ ኢትዮጵያ ዝተገብረ ታሪኻዊ ስምምዕ ሰላም፡ ጽገናዊ ለውጢ ክተርኢ ተስፋ እንተነበረ``ኳ ኣይተተግበረን ይብል ። እቲ ጸብጻብ፡ ብዘይፍርዲ ማእሰርቲ፡ መስወርትን ጾታዊ መደልን መስቀይትን ዝርከቦ ሰፊሕ መግሃስቲ ሰብኣዊ መሰላት ከምዝረኸበ`ዩ ዝገልጽ። ፍልይቲ መርማሪት ንኩነታት ሰብኣዊ መሰላት ኤርትራ ዳኒኤላ ክራቨዝ፡ መንግስቲ ኣብ ልዕሊ ሃይማኖታዊ ናጽነት ዝገብሮ በደል ዘሕዝን`ዩ ትብል።
Politics,ካብ መስረቲ ሕወሓት ሓደ ኢንጂነር ግደይ ዘርኣጽየን፡ ብዛዕባ ናይ ቃልሲ ተሞክሮታቱ ትገልጽ መጽሓፍ ኣብ`ዚ ዝሓለፈ ሒደት ኣዋርሕ ዘርጊሑ`ሎ። እታ ብኣምሓርኛ ዝተጻሕፈት “ካብ ናይ ቃልሲ ተዘክሮታተይ” ትብል መጽሓፉ፡ ብኸመይ ንሱን ብጾቱን ናብ በረኻ ደደቢት ከምዝኣተዉን፡ ኣብ መሪሕነት ሕወሓት ብዝተፈጥረ ናይ ኣተሓሳስባ ፍልልይ፡ ብኸመይ ካብ`ቲ ውድብ ከምዝተሰጎን፡ ድሕሪኡ ዝወሰዶ ናይ ቃልሲ ስልትታትን ካልእን ተዘንቱ።
Politics,ኣብ ኢትዮጵያ 23 ነሓሰ 2012 ዓ/ ኣብ ዝካየድ ሃገራዊ ምርጫ ንምስታፍ ፖለቲካዊ ውድባት ምዳላዋት ኣብ ምክያድ ይርከቡ።ይኹን እምበር ኣኼባታትን ፖለቲካዊ ምልዕዓላትን ንምክያድ ተቓወምቲ ውድባት ሎሚ እውን ይፅገሙ ከምዘለው ይገልፁ። ኣብ ትግራይ ዝንቀሳቐሱ ተቓወምቲ ዓረና ትግራይን ሳልሳይ ወያነን ናይ ትግራይ ፓርቲ ዴሞክራሲያዊ ምትሕብባርን ዕንቅፋት የጋጥመና ኣሎ ኢሎም ክሲ የቕርቡ። ክልላዊ መንግስትኒ ትግራይ ግን ንቶም ጥርዓናት ይነፅጎም።ህውሓት፣ዓረና ትግራይ፣ሳልሳይ ወያነ ትግራይን ፓርቲ ዴሞክራሲያዊ ምትሕብባር ትግራይን ንምርጫ ዘካየድዎ ዘለው ምድላዋትን እቲ ምርጫ ሰላማዊ፣ዴሞክራሲያዊን ተኣማኒን ንክኸውን ክግበሩ ዘለዎምን ዘርዚሮም ኣለው።
Politics,ኮሚሽን ቦርድ ምርጫ ኢትዮጵያ 23 ነሓሰ 2012 ዓ/ም ዝካየድ ምርጫ ሰላማዊ፣ዴሞክራሲይዊ፣ተኣማኒን ኣሳታፊን ንክኸውን ዘድሊ ቅድመ ምድላው ይግበር ከምዝፀንሐን ከምዝቐፀለን ኣባል ኮሚሽን ቦርድ ምርጫ ኢትዮጵያ ዶ/ር ጌታሁን ካሳ ገሊፆም። ቦርድ ምርጫ ብመሰረት ዘውፅኦ ሰሌዳ ግዜ ወፍሪ ምርጫ ዝካየደሉ እዋን ካብ 21 ግንቦት ክሳብ 18 ነሓሰ 2012 ዓ/ም እንተኾነ እውን ኣብዚ ሕዚ እዋን ብዝተፈላለዩ ፖለቲካዊ ውድባት የካይድዎ ዘለው ወፍሪ ምርጫ ዝመስሉ ምብርባራት ብዝምልከት ክስታት ከምዝቐረቡን ቦርድ ምርጫ እውን ኣብ ሓባራዊ መድረኽ ንኹሎም ፖለቲካዊ ውድባት ከምዘተሓሳሰቦምን በዚ ዘይግዛእ እንተሃሊዩ ግን ኣድላይ ዘበለ ስጉምቲ ከምዝወስድን ዶ/ርጌታሁን ገሊፆም። ተቓወምቲ ውድባት ብገዛኢ ፓርትን ኣካልት መንግስትን ይወርደና ኣሎ ዝበሉዎም መረረታት መልሲ ክህብሉ ንክልላዊ መንግስታትን ካልኦት ዝምልከቶም ኣካላትን ደብዳቤ ምፅሓፎም ገሊፆም።
Politics,ፕረዚደንት ኣሜሪካ ዶናልድ ትራምፕ ውድብ ጥዕና ዓለም ንቻይና ዝወገነን ለበዳ ቫይረስ ኮሮና ዘስዕቦ ህልቂት ኣቐዲሙ ዘይርኣየን ወድብ'ዩ ክብሉ ብምኽሳስ ሃገሮም ነቲ ትካል እትህቦ ሓገዝ ከም እትሕዞ ኣጠንቂቖም። ፕረዚደንት ትራምፕ ኣብ ዋይት ሃውስ ንሪፖርተራት ኣብ ዝሃቡዎ ቃል ‘’እቲ ሓደጋ ይመፅእ ከምዘሎ ኣይርኣዩዎን’’ ኢሎም ። ቫይረስ ኮሮና ፈለማ ናብ ዝተኸሰተላ ናብ ቻይና ይውግኑ ኣለው ኢሎም። ‘’ኣዚዮም ናብ ቻይና ዝተፀግዑ ይመስሉ’’ ዝበሉ ፕረ. ትራምፕ ኣስዕብ ኣቢሎም ድማ ‘’ክንሪኦ ኣለና’’ ኢሎም። ኣሜሪካ ንውድብ ጥዕና ዓለም ዝዓበየ ወፈያ ገንዘብ እትህብ ሃገር እያ። ኣብ እዋን ለበዳ ነቲ ውድብ ዝውሃብ ናይ ገንዘብ ሓገዝ ምቁራፅ ግቡእ ድዩ ዝብል ብሪፖርተር ንዝቐረበ ሕቶ እቶም ፕረዚደንት ትራምፕ ‘’ከምኡ ኣይበልኩን’’ ክብሉ ንርእይትኦም ብምምሕያሽ ‘’ክንምርምሮ ኢና’’ ኢሎም። 
Politics,ኢትዮጵያ ካብ ኤርትራ ንዝኣትው ብቐጥታ ዕቑባ ምሃባ ጠጠው ከምዘበለት ተፈሊጡ።ሕብራት መንግስታትን ጉጅለታት ረድኤትን እዚ ዘይእውጅ ፖሊሲ ቅድሚ ሰለስተ ኣዋርሕ ኣቢሉ ኣብ ግብሪ ከምዝወዓለን እዚ ክኣ ካብታ ሃገር ክሃድሙ ንዝፍትኑ ኤርትራዊያን ኣብ ኢድ ጨካናት ኣዛወርቲ ሰባት ዘውድቕን እዩ ኢሎም። ኢትዮጵያ ካብ ዓለምለኸ ለገስቲ ናእዳ ዘትረፈላ ከም ካብ ደቡብ ሱዳንን ኤርትራን ዝኣመሰላ ሃገራት ንዝመፁ ሓተቲ ዕቑባ ማዕፁኣ ክፉት ናይ ምግባር ፖሊሲ ንዓመታት ሒዛ ፀኒሓ እያ። ብመሰረት ሕቡራት መንግስታትን ጉጅለታት ሰብኣዊ ረድኤትን ግን ኢትዮጵያ ብስሩዕ ከይኣወጀት ካብ ዝሓለፈ ጥሪ ጀሚራ ፓሊሲኣ ቀይራ ኣላ።መንግስቲ ካብታ ሃገር ክሃድሙ ይፍትኑ ንዘለው ኤርትራዊያን ብቐጥታ ዕቑባ ኣይክህብን። 
Politics,ቀዳማይ ሚንስትር ኢትዮጵያ ኣብይ ኣሕመድ ትማሊ ሓሙስ ኣብ ዘሕለፍዎ መልእኽቲ፥ብዘይ ሕገ-መንግስታዊ ኣገባብ፥ ምርጫ ንምግባር ምብጋስ፥ ንሃገርን ህዝብን ንዝኸፍአ ሓደጋ ዘቃልዕ ስለዝኾነ፥ መንግስቲ ድሕነት ሃገር ንክሕሉ ክብል ወሳኒ ስጉምቲ ክወስድ ክግደድ`ዩ ኢሎም። ቦርድ ምርጫ ኢትዮጵያ ብምኽንያት ለበዳ ሕማም ኮሮናቫይረስ ነቲ ኣብ ወርሒ ነሓሰ ተመዲቡ ዝነበረ ሃገራዊ ምርጫ ድሕሪ ምስራዙ፥ ገዛኢ ክልል ትግራይ ህወሓት፥ ሃገራዊ ምርጫ ኣብ ዝተመደበሉ ጊዜ ዘይካየድ እንተኾይኑ፥ ብደረጃ ክልል ፥ምርጫ ከምዘካይድ ኣፍሊጡ`ዩ። ነዚ ክልተ ምስሕሓብ ብክልተ ኢትዮጵያውያን ተወላዶ ክልል ትግራይ ንምርኣይ ተወልደ ወልደገብር ኤል ንኣቶ ብስራት ኣማረ ካብ ኮሎምቦስ ኦሃዮ፥ ኣቶ ይኩኖ መስፍን ድማ ካብ ቦስተን ማሳቹሰትስ ዓዲሙ`ሎ።
Politics,ኣብ ኢትዮጵያ ዝመጽእ መስከረም ክፍጠር ንዝኽእል ክፍተት ንምምላእ ንቤት ምኽሪ ፌደረሽን ሞያዊ ሓሳብ ዘቕርብን ንጉዳያት ሕገ መንግስቲ ዘጻርይን ጉባኤ ስራሑ ጀሚሩ።እቲ ጉባኤ ሰብ ሞያ ሕገ መንግስትን ኣብ ምርቃቕ ሕገ መንግስቲ ናይ ዝተሳተፉን ሰባት ርእይቶታትን ይቕበል ኣሎ። ኣብ ኢትዮጵያ ድሕሪ ዝቕፅል መስከረም ክፍጠር ንዝኽእል ክፍተት ሕገመንግስታዊ ትርጉም ንምሃብ ናብ ቤት ምኽሪ ፌደረሽን ተመሪሑ ኣሎ።ትርጉም ዝተሓተተሎም ዓንቀፃት ብሓደ ወገን በብሓሙሽተ ዓመት ምርጫ ክካየድ ከምዘለዎ ዝገልፅን በቲ ኻልእ ድማ ኵናትን ናይ ህዝቢ ጥዕና ኣብ ሓደጋ ዘውድቕን ኩነታት ከጋጥም ከሎ ኣብስልጣን ዘሎ መንግስቲ ናይ ህጽጹ እዋን ኣዋጅ ክእውጅ ከምዝኽእል ዝገልፁ እዮም። ድሮ እውን ንቤት ምኽሪ ፌደረሽን ሞያዊ ሓሳብ ዘቕርብ ጉባኤ መፃረይ ሕገ መንግስታዊ ጉዳያት ስራሕ ጀሚሩ ኣሎ።እቲ ጉባኤ ሰብ ሞያ ሕገ መንግስትን ኣብ ከይዲ ምርቃቕ ናይ ዝተሳተፉ ውልቀሰባትን ርእይቶታትን ንኽልተ መዓልታት ተቐቢሉ ኣሎ። 
Politics,ምስ ቅትለት ጸሊም ኣመሪካዊ ጆርጅ ፍሎይድ ብኢድ ፖሊስ ብዝተተሓሓዘ ዝተቖጥዑ ነበርቲ ከተማ ሚንያፖሊስ ትማሊ ንመደበር ፖሊስን ካልኦት ንግዳዊ ትካላትን ብምጥቃዕ ከምዘቃጸሉ ተፈሊጡ። ከንቲባ ከተማ ሚንያፖሊስ ጃኮብ ፍረይ ነቲ ካብ ግዜ ናብ ግዜ እናተጎሃሃረ ዝመጽእ ዘሎ ህዝባዊ ናዕቢ ንምቁጽጻር ኣዋጅ ህጹጽ እዋን'ኳ ትማሊ ሓሙስ እንተኣወጀ: ኣማስይኡ እቲ ናዕቢ ናብ መደበር ፖሊስን ንግዳዊ ትካላትን ምቁጽጻርን ምቅጻልን ከምዝዓረገ ክፍለጥ ተኻኢሉ።
Politics,ዓለምለኸ ተሓላቒ ሰባዊ መሰላት Amnesty International/ ኣብ ኢትዮጵያ ክልል ኣምሓራ ተፈፂሞም ዝበሎም መግሃስቲ ሰብኣዊ መሰላት ብዝምልከት ዘውፅኦ መግለፂ ናይ ሓደ ወገን ፖለቲካዊ ድልየት ዘርኢ እዩ ክብል ናይ ኣምሓራ ብሄራዊ ምንቅስቓስ \ኣብን\ ቅሬትኡ ገሊፁ።ክልተ ተቃወምቲ ውድባት ኦሮሞ ድማ ነቲ ሪፓርት ስፍሓትን ዕምቆትን ዝወሓዶቱ እዩ ኢሎምዎ።ናይ ኢትዮጵያ ዜጋታት ንማሕበራዊ ፍትሒ\ኢዜማ\ ብወገኑ እቲ ፀብፃብ ተወሳኺ ምርመራ ንምክያድ ካብ እኹል ንላዕሊ ሓባሪ እዩ ኢሉዎ። ኣምነስቲ ኢንተርናሽናል ንሓደ ዓመት ዘካየድኩዎ መፅናዕቲ እዩ ኣብ ዝበሎ ፀብፃብ ናይ ቅማንት መንነት ንምምላስ ብዝተጣየሸ ኮምቴ ዝተልዓለ ሕቶ ካብ መስከረም 2011 ክሳብ 2012 ዓ\ም ኣብ ዘሎ እዋን ኣብ መንጎ ኣምሓራን ብሄረሰብ ቅማንትን ግጭት ክልዓም ምኽኒያት ኮይኑ ይብል። 
Politics,ኣብ ክልል ኣምሓራ ኣብ ምዕራብን ማእኸላይን ጎንደር፣ቋራ፣ኣብ መተማን ጭልጋን ኣብ ልዕሊ ማሕበረሰብ ቅማንት መጥቓዕቲ ተፈፂሙ ኣብ ውሽጢ 24 ስዓታት 58 ሰባት ኣብ ከባቢ ኣዘዞ ድማ 43 ሰባት ከምዝተቐትሉ ብዝርዝር ሓቢሩ ኣሎ።እቲ ግጭት ናይ ኣካል ጉድኣት ኣውሪዱን ካብ ክልቲኡ ወገን ብኣሽሓት ክመዛበሉን ምኽኒያት ኮይኑ ይብል። ክልላዊ መንግስቲ ኣምሓራ ተፈፂሞም ዝተብሃሉ መግሃስቲ ሰብኣዊ መሰላት ብገለልተኛ ስለዘይተሰርሐ ኣይንቕበሎን ኢሉ።ተቋዋሚ ውድብ ብሄራዊ ምንቅስቓስ ኣምሓራ \ኣብን\ ኣብ ልዕሊ ህዝቢ ኣምሓራ ዝፍፀም መግሃስቲ ናብ ኣደባባይ ከይወፅእን ክዕፈንን ኣብ ውሽጢ ሃገር ይኹን ኣብ ዓለምለኸ ትካል ዝሰርሑ ሰባት ብድሕሪት ኮይኖም ብዝኣልምዎ ውዲት ኮነ ተባሂሉ በደል ይፍፀሞ እዩ ኢሉ። ናይ ኣምነስቲ ፀብፃብ እውን ኣብ ትሕቲ ተፅዕኖ ዝወደቐን ናብ ሓደ ዝወገነን እዩ ክብል ቅሬትኡ ገሊፁ። 
Politics,ጋዜጠኛታት ካሜሮን ጋዜጠኛ ሳሙኤል ዋዚዚ ኣብ ትሕቲ ቀይዲ ወታሃደራት እናሃለወ ተቀቲሉ ክብሉ ናይቲ ከባቢ መሓውራት ዜና ድሕሪ ምፅብፃበን ናብ ኣብያተ ፅሕፈት መንግስቲ ብምምራሕ ሃለዋቱ ሓቲቶም። ሓላፊ ቋንቋ እንግሊዝ ናይ ዝዛረቡ ማሕበር ጋዜጠኛታት ካሜሮን ኢሲዶር ኣባህ ትማሊ ሓሙስ ብዓሰርተታት ዝቑጸሩ ጋዜጠኛታት ብምምራሕ ኣብ ደቡብ ምዕራብ እቲ ሃገር ትርከብ ከተማ ባኡ ናብ ዝርከባ ኣብያተፅሕፈት መንግስቲ ብምኻድ ሃለዋት መሳርሕቶም ሳሙኤል ዋዚዚ ንሰበስልጣን ምሕታቶም ገሊፁ። ‘’ጉሂና ኣለና።ምኽንያቱ መሳርሕትና ብህይወት ከምዘየለ ብዜና ስለ ዝሰማዕና። ናብዚ ዝመፃእናሉ ምኽንያት ሓዘና ንምግላፅ፣ ጋዜጠኛታት ብረት ዝተዓጠቑ ዘረፍቲ ዘይምዃኖምን ጋዜጠኛታትብከምዚ ዝበለ ንዕቐት ክዋረዱ ከምዘይብሎምን ነቲ ኣማሓዳሪ ክንዛረቦ ኢና መፂኢና ዘለና፤መሰል ኣለና’’ኢሉ። 
Politics,ኢትዮጵያ ንኮቪድ 19 ንምቅልባስ ዝዘርገሐቶ ስልቲ፣ ነቲ ሓደጋ ንምንካይ፣ ንዕድመ እቲ ለበዳ ብምሕጻርን ንቁጠባዊ ዕብየት ብምቅጻልን ዘተኮረ ከምዝኾነ ቀ/ሚ ኣብዪ ኣሕመድ ገሊጾም።ኢትዮጵያ ካብ ግድብ ህዳሴ ንትረኽቦ ሕጋዊን ተፈጥሮኣዊን ረብሓ ንዝጻረሩ ኣጠንቂቆም።ህዝቢ ትግራይ ኣብቶም ዝሓለፉ ክልተ ዓመታት ኣድልዎን በደን ተፈፂሙዎ ኢሎም ገለ ኣባላት ቤት ምኽሪ።ቀዳማይ ምንስቴር ኣብይ ነቲ ክሲ ኣሉታ ሂቦምሉ ኣለው።ምስ ሱዳን ዘሎ ጉዳይ ዶብ እውን ብሰላምዊ ኣገባብ ክዛዘም እዩ ኢሎም። ቀዳማይ ምንስቴት ኣብይ ኣሕመድ ኣባላት ፓርላማ ብዛዕባ ዝተፈላለዩ ጉዳያት እታ ሃገር ንዘቕረቡዎም ዝተፈላለዩ ሕቶታት ትማሊ ኣብ ዝሃብዎ መብርሂ መንግስቶም ለበዳ ኮሮናቫይረስ ብዝምልከት ዝተኸተሎ ናይ መፍትሒ ኣገባብ ኣብሪሆም። 
Politics,ካብ ኣዲስ ኣበባ ናብ ትግራይ ንኽልተ ዓመት መንገዲ ምዕፃው፣ዜጋታት ብነፈርቲ ናብ ትግራይ ከይጉዓዙ፣ኣብ ትግራይ ናይ ኢንቨስትመንት ስራሕቲ ከይስራሕን ናይ ዝተፈላለዩ ሃገራት ዜጋታት ናብ ትግራይ ከይጉዓዙን፣ዕንቅፋት ብምፍጣርን ብምኽልካልን ህ ዝቢ ትግራይ ብማሕበራዊን ቁጠባውን ዓቕሙ ክዳኸም በደል እናተፈፀሞ ትፈልጡ ኢኹም ወይ ድማ ትመርሕዎ ኣለኹም ዝብል ትርር ዝበለ ሪኢቶ ኣቕሪበን እተን ኣባላት ቤት ምኽሪ።እቶም ኣባላት ቤት ምኽሪ ብምቕፃል ኣብ ትግራይ ተጀሚሮም ጠጠው ዝበሉ ወይ ይጓተቱ ዘለው ዝበሉኦም ፕሮጀክትታት መስመር ባቡር መቐለ ሃራ ገበያ ፣ባዕኸር ኣግሮ ኢንዳስትሪን ናይ ሽረ ተርሚናል መዕረፎ ነፈርትን ጠቒሶም። ቀዳማይ ምንስቴር ኣብይ ኣብ ዝሃብዎ መልሲ ህዝቢ ትግራይ ምስ ሓደ ውልቀሰብ ወይ ጉጅለ ደሚርኻ ምቕራብ ጌጋ እዩ ኢሎ።ህዝቢ ትግራይ ብኢትዮጵያዊነቱ ዝኾርዕ፣ጅግናን ንሓድነት ህዝቢ ኢትዮጵያ ዝተቓለሰን ዋጋ ዝኸፈለን ክቡር ህዝቢ እዩ እዚ ማለት ግን ኣብ ክልል ትግራይ ገበነኛታት፣ጌገኛታት፣ዝፃረፉ ሰባት የለውን ማለት ኣይኮነን ክብሉ ገሊፆም።’’ሓደ ሰብ ክውቀሰ ከሎ፣ክልተ ሰባት ክውቀሱ ከለው ህዝቢ ትግራይ ተወቒሱ ናብ ዝብል ኣይንውሰዶ።ህዝቢ ትግራይ ብሚሊዮናት ዝቑፀር ዓብይ ህዝቢ እዩ።ብክልተ ሰለስተ ሰባት፣ብሓደ ፓርቲ ዝውከል ኣይኮነን’’ኢሎም። 
Politics,ምኽትል ኣዶወንበር ህወሓትን ዝሓለፈ ሰሙን ካብ ምንስቴር ምንስትሪ ንግድን ኢንዱስተሪን ኢትዮጵያ ዝተልዓላን ወ/ሮ ፈትለወርቅ ገብረእግዛብሄር/ሞንጆሪኖ/ ኣብ ቀረባ ካብ ምንስቴርነት ንግድን ኢንዱስቱሪን ኢትዮጵያ ዝተልዓላሉ ምኽንያት ፖለቲካዊ እዩ ኢለን። ኣቐባሊ ቃል ፕሮስፖርቲ ፓርቲ ኣቶ ኣወሉ ኣብዲ ምስ ቪኦኤ ኣብዘካየድዎ ቃለ ምልልስ ወ/ሮ ፈትለወርቂ ካብ ምንስትርነት ሓደ ካሊእ ድማ ካብ መሪሕነት ምምሕዳር ኣዲስ ኣበባ ዝተልዓልሉ ምኽንያት ብስእነት ዓቕሚ፣ኮነ ኢልካ ምጉታት ህዝባዊ ኣገልግሎታት ብፍጣርን ብሓፈሻ ብፀገማት ኣፈፃፅማ ስራሕቲ እዩ ኢሎም። ወ/ሮ ፈትለወርቅ ነዚ ክሲ ብትሪ ብምንፃግ ሓለቕአን ብዝኾኑ ቀዳማይ ምንስቴር ኣብይ ኣሕመድ፣ብካብኔትን ብፓርላማን ከምዚ ዝብል ገምጋም ቀሪቡለን ከምዝየፈልጥ ገሊፀን።የግዳስ ብዛዕብአን መሳርሕተንን ተገልጋላይ ህዝቢን ተዝዛረቦ ዝሓሸ እንተኾነ ይመርሕኦ ዝነበራ ምንስቴር ሓደሽቲ ኣሰራርሓታት ብምትእትታው ብኣወንታ ክግምገም ከምዝፀንሐን ሓቢረን።
Politics,ኤርትራን ኢትዮጵያን ካብ ናይ ዓመታት ኩናት ወጺኤን ኣብ ንቡር ምሕዝነትን ሰላምን እንተለዋ`ውን፡ ምስ ኤርትራ ኣብ ዝዳወብ ክልል ትግራይ ግን እቲ ንቡር ምሕዝነት ኣይንጸባረቕን ዝብል ነጥቢ`ዩ ንሎሚ እነቕርቦ። መንግስቲ ኤርትራን ክልላዊ መንግስቲ ትግራይን ንሰላም ክወስድዎ ዝግባእ ስጉምቲ ኣብ ዝብል ሕቶ፡ ኣብ ዜጋታት`ውን ዘይምስምማዕ ምፍጣሩ ቀጺሉ`ሎ።
Politics,ህዝባዊ ወያነ ሓርነት ትግራይ (ህወሓት) - ዝሓለፈ ቀዳመ-ሰናብቲ ድሕሪ ዘካየዶ ህጹጽ ጉባኤ ኣብ ዘውጸኦ መግለጺ ‘ኣብ ዝሓለፈ ዓመትን መንፈቕን ኣብ ሞንጎ ኢትዮጵያን ኤርትራን ዝተጀመረ ተስፋ ዝህብ ሕዉነትን ዝምድናን ኣብ ምትሕግጋዝን ንኹላትና ዝጠቅም ክኸውንን ኣብ ዘላቒን ዘተኣማምንን ሰላም ክምስረትን ህወሓትን ህዝቢ ትግራይን ካብኦም ዝድለ ኩሉ ነገር ንምግባር ድልዋት ምኻኖምን፣ ህዘቢ ኤርትራ ብወገኑ ነዚ ሰላም ዘላቂ ክኸውንን ክጠናኸርን ናይ ባዕሉ እጃም ክፃወት ንፅውዕ’ ከምዝበለ ዝዝከር’ዩ፡፡ ኣብ ልዕሊ’ዚ ዝላዘቡ ክልተ ኣጋይሽ ዓዲምና ኣለና። ኣብ ዩኒቨርስቲ ሚዙሪ ሳይንስን ቴክኖሎጂን ዝነጥፉ ኤርትራዊ ዶ/ር ጸጋይ ይስሓቕን ኣብ ዩኒቨርስቲ ኬንታክይ ዝሰርሕ ኢትዮጵያዊ ዶ/ር ኣክሊሉ ሕሉፍን፣ ንጻውዒት ህወሓት ብምንኣድ፣ ኣብ ቀጻሊ ርክብ ክልቲኦም ህዝቢታት ናብ ንቡር ንክምለስ ክፍጸሙ ኣለዎም ዝብልዎም እማመታት'ውን ኣቕሪቦም ኣለው። ኣብ ዘረባና፣ ገለ ኤርትራዊያን ንድሕሪት ምልስ ኢሎም ኣብ ልዕሊ ኤርትራዊያን ተፈጺሙ ዝብልዎ መግሃስቲ፣ ምጥራር ዶብን ካልኦትን እናጠቐሱ ንመግለጺ ህወሓት ይነጽጉን ይነቕፉን። ኣጋይሽና እውን ክዘራረብሉ ተሓቲቶም ኣለው። ኣብ ቀጻሊ መደብና ክነቕርቦ ኢና።
Politics,ኣብ’ዚ እዋን ኢትዮጵያ ኣዝዩ ከቢድ ተባራዒን ተለዋዋጢን ፖላቲካዊ ሃዋህው ዝራኣየላ ሃገር’ያ ይብል ዊልያም ደቪድሰን። ንሱ ኣብ’ዚ እዋን’ዚ ‘ዓይኒ ኩሉ ሰብ ናብ’ቲ ዝመጽእ ግንቦት ክካየድ’ዩ ዝባሃል ሃገራዊ ምርጫ ኮይኑ’ሎ፣ ልዕሊ ኩሉ ‘ምስረታ ሓድሽ ፓርቲ ብልጽግና’ዩ’ በለ ምስ ቪኦኤ ኣብ ዝነበሮ ቃለ ምልልስ። ዓለም ለኸ ትካል ቅልውላው ኣብ ሪፖርቱ ‘ምርጫ ኢትዮጵያ ኣብ ክንዲ ህድኣት ስግኣትን ቅልውላውን ዘስዕብ እንተኾይኑ ናብ ካልእ ጊዜ እንተተሳገረ’ዩ ዝምረጽ’ ኢሉ’ሎ። ዓለም ለኸ ትካል ቅልውላው ‘ብመሰረት ሕገ መንግስቲ ኢትዮጵያ፣ ዕድመ ፓርላማ 5 ዓመት’ዩ። ሕገ መግስታዊ ግዴታ ስለዝኾነ ክትግበር ኣለዎ። እቲ ሕቶ ግና ፖለቲካዊ ፓርቲታት፣ ፖለቲካዊ ባይታ፣ ዴሞክራሲያዊ ሃዋሁ ምቹኣት ድዮም ዝብል’ዩ’ ይብል።
Politics,በዘይካ ህወሓት ሰለስቲኦም ኣባል ውድባት ኢህወዴግን ኣጋር ውድባትን ብልፅግና ፓርቲ ብዝብል ሽም ዝፅዋዕ ሓደ ሃገራዊ ውድብ መስሪቶምን ኣብ ምምስራትን ይርከቡ። ናብዚ መደምደምታ ዘብፅሐ መፅናዕቲ ኣብ 2010 ዓ/ም እዩ ተጀሚሩ። ላዕለዎት ክኢላታትን ተመራመርትን ዝሓቖፈት እዛ ጉጅለ ኢህወዴግ ኣብ ዘመሓድረን ኣርባዕተ ክልላትን ኣብ ኣዲስ ኣበባን ኣብ ሕገ መንግስትን እተን ውድባት ዘቐመጥኦም ፖለቲካዊ ዕላማታት ይትግበሩዶ ኣለው ዝብልን ካልኦትን ንምፍታሽ መፅናዕቲ ከምዝተኻየደ ናይታ ጉጅለ መራሕን ኣብ ዩኒቨርስቲ ኣዲስ ኣበባ መምህርን ተመራማራይን ዶ/ር ሙሉ ነጋ ንቪኦኤ ገሊፆም። እቲ መፅናዕቲ ብዘይ ዝኾነ ይኹን ፖለቲካዊ ተፅዕኖን ብሳይንሳዊ ናይ ኣፀናንዓ ሜላታትን ከምዝተሰርሐ ዝገለፁ ዶ/ር ሙሉ እቲ ውህደት ኣድልይን ክፍፀም ከምዘለዎን እንተተቐመጠ እውን ቅድሚ ናብ ውህደት ምኻዱ ግን ናይ ኣመለኻኽታ ለውጢ ክመፅእ ከም ሓደ መፍትሒ ቀሪቡ ኢሎም።
Politics,‘ሰለስተ ኣባል ፓርቲታት ኢህወዴግ ሓደ ውሁድ ሃገራዊ ፓርቲ ንምምስራት ዘሕለፈኦ ውሳነ፣ ትጽቢት ዝግበረሉ፣ እንተኾነ ሕጋዊ ምስሕሓባት ከምዘስዕብ’ ኣቶ ግደይ ዘረኣጽየን ገሊጹ። ‘ሃገራዊ ምርጫ ክናዋሕ ኣለዎ’ ዝብል መርገጺ’ውን ኣለዎ ኣቶ ግደይ ዘረኣጽየን። ‘ውህደት ባዕሉ ኪኢሉ ጸገም ኣይኮነን’ ዝብል ኣባል መሪሕነት ባይቶ ዓባይ ትግራይ ተሓጋጋዚ ፕሮፈሰር ኣብራሃ ተኽሉ ብወገኑ ‘ካብ ሕገ መንግስቲ ወጻእ ዝግበር ዝኾነ ዓይነት ተበግሶ ሳዕቤኑ ሓደገኛ ከምዝኾነ’ ይዛረብ። ‘ምርጫ ኣብ እዋኑ እንተዘይ ተፈጺሙ፣ ነታ ሃገር ኣብ ከቢድ ጸግም ክሽብባ ከምዝኽእል’ውን’ ይዛረብ።
Politics,ፓትርያርክ እንጠንዮስ ናብ ስልጣኖም እንተዘይተመሊሶም ኣብ ሓድነት ኦርቶዶክስ ኤርትራ ዓቢይ ናይ ምክፍፋል ስግኣት ከምዝህልው`ውን ኣጠንቂቖም ሰለስተ ኣብ ኣመሪካ ዝርከቡ ቆሞሳት ኦርቶዶክስ ኤርትራ፡ ነቲ ዝሓለፈ ሰሙን ብኣቡነ ሉቃስ ዝምራሕ ኣብ ኣመሪካ ዑደት ጌሩ ዝተመልሰ ጉጅለ ልኡኽ ሲኖዶስ ኤርትራ ዝሃቦ ቃለ-መጠይቕ ኣብ ቪኦኤ ቀሪቦም ምላሽ ሂቦም ኣለዉ። ንሳቶም ኣብ ዝሃብዎ ርእይቶ፡ ንሳቶም ሕጋዊ ሰበኻ ከምዝኾኑን፡ ነቶም ኣብ ማሕዩርን ማእሰርትን ኣለዉ ዝበልዎም ፓትሪያርክ እንጠንዮስ ተኸቲሎም ዝኸዱ ከምዝኾኑን ገሊጾም። ፓትርያርክ እንጠንዮስ ናብ ስልጣኖም እንተዘይተመሊሶም ኣብ ሓድነት ኦርቶዶክስ ኤርትራ ዓቢይ ናይ ምክፍፋል ስግኣት ከምዝህልው`ውን ኣጠንቂቖም።
Politics,ንልዕሊ 30 ዓመት ብግንባርነት ዝዘለቐ ገዛኢ ውድብ ናይ ኢትዮጵያ ህዝብታት ወያናይ ዴሞክራሲያዊ ግንባር/ኢህወዴግ/ ንኣጋር ውድባት ዝሓቖፈ ውሁድ ሃገራዊ ፓርቲ ክኸውን ፈፃሚ ራሕ ኢህወዴግ ዝሓለፈ ቀዳም 6 ሕዳር 2012 ዓ/ም ብድምፂ ኣሕሊፉዎ።ህወሓት ግን ከም ውድብ ነቲ ውህደት ነፂጉዎ’ሎ። ቀዳም ኣብዝተኻየደ ኣኼባ ፈፃሚ ስራሕ ኢህወዴግ ዘሰክፍ ናይ ሰላም፣ፀጥታ፣ድሕንነትን ምምዝባል ህዝብን ዝምልከትን ኣዋርሕ ብዛዕባ ዝተረፎ ሃገራዊ ምርጫ ዝኾነ ይኹን ምንቅስቓስ ይገብር ሰልዘየለ ቀዳምነት ክውሃቦም ካብዘለዎም ሰለስተ ኣጀንዳታት ህውሓት እንተቕረበ እውን ብዛዕባ ምውሃድ ፓርታት ክንዘራረብ ኣለና ዝብል ኣጀንዳ ብድምፂ ከምዝሰዓረ ኣባል ፈፃሚ ስራሕ ህወሓት ኢህወዴግ ኣቶ ጌታቸው ረዳ ገሊፆም።
Politics,"ካብ ዝተፈላለያ ክፈለ ግዝኣታት ዩናይትድ ስቴትስ ዝተኻኸቡ ኣማእቲ ኤርትራዊያንን ኤርትራዊያን ኣሜሪካዊያንን ፓትርያርክ ኦርቶዶክስ ተዋህዶ ቤተክርስትያን ኤርትራ ብጹእ ወ ቅዲስ ኣቡነ ኣንጠንዮስን ካልኦት ናይ እምነትን ፖለቲካን እሱራት ዝበሉዎም ንክፍትሑ ብምሕታት ዝሓለፈ ዓርቢ 8 ሕዳር 2019 ኣብ ዋሽንግተን ዲሲ ሰላማዊ ሰልፊ ኣካይዶም ኣለው። ""መቓውሐይ ዘክሩ!"" ብዝብል መሪሕ ጥቕሲ፡ ብመንበረ ጵጵስና ኣህጉረ-ስብከታት ሰሜን ኣሜሪካ ዝተጸውዐ ሰልፊ ስለ እምነቶም ዝተኣስሩ ክርስቲያንን እስላምን፥ ሰበ- ሥልጣንን ሲቪል ጋዜጠኛታትን፡ ካልኦትን ብዘይ ቅድመ ኵነት ብህጹጽ ኽፍትሑ ንምፃዋዕ እዩ ይብሉ ኣተሓባበርቲ ናይቲ ሰልፊ። ኣብ ቤተ መንግስቲ ዋይት ሃውስ ድምፆም ምስማዕ ዝጀመሩ እዞም ሰልፈኛታት ዝተፈላለዩ ጭርሖታት እናስምዑ ናብ ካፒቶል ሂል ብምኻድ መራሕቲ ኣብያተ ክርስቲያን መደረታት መደረታት ኣስሚዖም።"
Politics,ዋሽንግተን ዲሲ፣ ሚኒስትራት ወጻኢ ግብጺ፣ ኢትዮጵያን ሱዳንን ወከልቶምን ምስ ሚኒስትር ገንዘብ ኣሜሪካን ወካሊ ባንኪ ዓለምን ኣብ ዋሽንግተን ዲሲ 6 ሕዳር 2019 ተራኺቦም ኣለው። እቶም ሚኒስትራት ኣብ ዝበጽሕዎ ሓባራዊ ምርድዳእ፣ ኣመላልኣን ኣሰራርሓን ዓብዪ ግድብ ህዳሴ ኢትዮጵያ ኣመልኪቶም ዝተማለአ፣ ምትሕብባር፣ ውሁድ፣ ነባራይን ኩሉ ወገን ተረባሒ ዝኾነሉን ስምምዕነት ገይሮም ከምኡውን ምስ መትከላት ውዕል 2015 ተጠዓዒሙ ንክፍጸም ወሲኖም ኣለው። እቶም ሚኒስትራት ወጻኢ፣ ብደረጃ ሚኒስትራት ማይ ዝምራሕ ኣርባዕተ ቴክኒካዊ መንግስታዊ ኣኼባታት ንክሳለጡ ተሰማሚዖም ኣለው። እቶም ሚኒስቲራት ወሲኾም፣ ባንኪ ዓለምን ዩናይትድ ስቴትስን ነቶም ኣኼባታት ክዕዘቡ ተሰማሚዖም’ዮም። እቶም ሚኒስቲራት፣ ክሳብ 15 ጥሪ 2020 እቶም ውዕላት ንክዛዘሙ፣ ክልተ ኣኼባታት ኣብ ዋሽንግተን ዲሲ ኣብ 9 ታሕሳስ 2019ን ጥሪ 13 2020 ንክራኸቡን ነቲ መስርሕ ንክግምግሙ ወሲኖም’ዮም። ክሳብ 13 ጥሪ 2020 ኣብ ስምምዕነት ክበጽሑ እንተዘይኪኢሎም፣ ዓንቀጽ 10 ውዕል መትከላት 2015 ኣብ ስራሕ ንክውዕል ወሲኖም።
Politics,ኣብ ሞንጎ ክልቲኦም ህዝቢታት ከም'ቲ ዓሚ መስከረም ብጋሕ ዝበለ ጽርግያ ምስጋር'ኳ እንተዘይተኻእለ፣ እሾኽ ከይተወጋእካ ኣብ ክንዲ ትሰግር፣ ብንውሕ ዝበለ መገዲ ርክብ ቀጺሉ ከምዘሎ ይገልጽ ጋሻና ኣቶ ጎይቶኦም። 'ሰዓት 3፡00 ናይ ለይቲ ክሳብ 5፡00 ናይ ኣጋ ምሸት ነዊሕን ኣድካሚን ጉዕዞ ብምግባር ናብ ራማ ከምዝኣተወት'ውን' ትገልጽ ወ/ሮ ፍረወይኒ ጎይቶኦም። 'ህዝቢ ትግራይን ህዝቢ ኤርትራ ነቲ ዝሓለፈ ታሪኹ ረሲዕዎ ስለዝነበረ፣ እዛ ዳሕረዋይ ምዕጻው ዶብ፣ ፍቕሪ ንክገብር፣ መጸበቒ ናይ ክልቲኦም ህዝቢታት'ዩ ኮይኑልና' ትብል ንሳ። ኣቶ ጎይቶኦም ብወገኑ 'ፕረዚደንት ኢሳያስ ኣፈወርቂ ናብ ትግራይ ናብ ህዝቦም ጥራሕ ይምጽኡ'ምበር፣ ብጓይላን ብዕልልታን ኢና ክንቅበሎም' ኢሉ።
Politics,ኣብ ቤት ምኽሪ ወከልቲ ህዝቢ ኢትዮጵያ ንትግራይ ዝወከሉ ኣባላት ፓርላማ ሶኑይ ኣብ ዝተኻየደ ስሩዕ ኣኼባ ንቀዳማይ ምንስቴር ኣብይ ኣሕመድ ሕቶታት ከይነቕርብ ተዓፊና ክብሉ ቅሬትኦም ገሊፆም።ካብ ሸውዓተ ሕቶታት ንሓንቲ ጥራሕ ንምቕርባ ከምዝተፈቐደሎም ንቪኦኤ ዝገለፁ ኣባል ፓርላማን ኣብቲ ቤት ምኽሪ ተፀዋዒ ምንስቴር ድኤታ መንግስትን ኣቶ ገረዝግሄር ኣርኣያ እዮም። እቶም ዘይተመለሱ ሕቶታት ፈፃሚ ኣካል ንስልጣን ፓርላማ ብምውሳድ ኣብ ዝተፈላለዩ ከባቢታት ኮማንድ ፖስት ክእውጅ ብምንታይ መስርሕ?ጀነራላት ሓዊሱ ኣብ ልዕሊ ላዕለዎት ሰበስልጣን መንግስቲ ዝተፈፀመ ቕትለት ምርመራ ኣበይ በፅሐ? ዓበይቲ ናይ ልምዓት ወይ ሜጋ ፕሮጀክታት ስለምንታይ ጠጠው ኢሎም? ዝብሉን ካልኦትን ምዃኖም ኣቶ ገረእግዝሄር ገሊፆም። 
Politics,ምኽትል ኣፈጉባኤ ፓርላማ ወ/ሮ ሽታየ ምናለ ኣብ ዝሃብኦ መልሲ ካብ ኣባላት ፓርላማ ዝቐረቡ ልዕሊ 90 ሕቶታት ምንባሮምን ካብዚኦም 15 ኣገደስቲ ሕቶታት ጥራሕ ከምዝተመርን ብምግላፅ ክምረፁ ከለው ካብ ኣምሓራ፣ካብ ትግራይ፣ካብ ኦሮሚያ ብዝብል ኣይኮነን ኢለን። ምስ ኣቶ ገረዝግሄር ሓቢሮም ስለዝሰርሑ ኣብ ክንዲ ናብ ሚዲያ ምኻድ መስአን ክዘራረቡ ምሐሸ ነይሩ ዝበላ ምኽትል ኣፈጉባኤ ሽታየ ምናለ ቅር ዝበሎም ኣባላት ካልኦት ውዳባት እውን ብስልክን ብኣክልን ሕቱኦም ከምዘቕረቡን ሕቶታት ዝተመረፅሉ ኣገባብ ብኣገዳስነቶምን እዋናውነቶም ስልጣን ብዝተውሃቦም ኣፈጉባኤታት እዩ ዝምረፅ ኢለን። ኣብ ትሕዝቶታት፣እዋናዊነትን ኣገዳስነትን ብናይ ትግራይ ወኪላት ዝቐረቡ ሕቶታት ንምዝርራብ ቅርብቲ ከምዘይኮና ገሊፀን ኣለዋ።
Politics,ዋና ጸሓፊ ሕ/ሃ ኣንቶንዮ ጉተረዝ ‘ኣብ ኣፍሪቃ ሓድሽ ንፋስ ተስፋ ይነፍስ ኣሎ’ ክብሉ ከለው ‘ራኢዮም ኣብ ሞንጎ ኢትዮጵያን ኤርትራን ንዝተበጽሐ ታሪኻዊ ስምምዕነት ወሳኒ ተራ ከምዝነበሮ’ ጠቐሱ። ላዕለዋይ ኮምሽነር ጉዳይ ስዱዳት ፍሊፖ ግራንዲ ‘እቶም ቀ/ሚ ሰላም ናብ ሃገሮምን ኣብ’ቲ ዞባን ንክዓስል ንዝገበርዎ ኣበርክቶ ኣፍልጦ ዝሃበ’ዩ’ ኢሎም። ኤምባሲ ኣሜሪካ ኣብ ኢትዮጵያ ‘እቲ ሽልማት ፍረ ጻማ ኣብ ጻዕሪታት ሰላምን ዓለም-ለኻዊ ርክባትን ነቲ ምስ ኤርትራ ዝነበረ ግጭት ናይ ዶብ ንከብቕዕ ስለዝሓገዙ’ ምዃኑ ጠቒሱ። ኣቦ መንበር ኮሚቴ ጉዳያት ኣፍሪቅ ኣብ ቤት ምኽሪ ኣሜሪካ ኬረን ባስ ብወገነን ‘ንቀ/ሚ ኣብዪ ኣሕመድ እንኳዕ ኣሓጎሶም ምስ በላ፣ እቲ ንኡስ መራሕ ኣብ ኢትዮጵያን መላእ እቲ ዞባን ሰላምን ዕርቅን ንክምለስ ንዘለዎ ጻዕሪ ዝግበኦ’ዩ’ ኢለን።
Politics,"ኣምባሳደር ኣሜሪካ ኣብ ኢትዮጵያ ማይክል ራይነር ትማሊ ኣብ ከተማ መቐለ ዑደት ኣካይዶም ነይሮም:: እቶም ኣምባሳደር ኣብ ዩኒቨርሲቲ መቐለ ምስ ምሁራን ኣብ ጉዳይ ሰላም ኢትዮጵያን ኤርትራ ዘተ ኣካይዶም:: ኣብቲ ዘተ ዝተልዓሉ ጉዳያት ኣመልኪቱ ኣብ ዩኒቨርሲቲ መቐለ ዳይሬክተር ዓለምለኽ ጉዳያት ኣይተ ጎይትኦም ተገኝ ንድምጺ ኣሜሪካ ከምዝገለፅዎ 'እቶም ኣምባሳደር ""ኣብ ዝሓለፈ ዓመት ኣብ መንጎ ኢትዮጵያን ኤርትራን ዝተጀመረ መስርሕ ሰላም ንምንታይ በቲ ዝድለ መንገዲ ዘይከደ? ተኸፊቶም ዝነበሩ መስመራት ዶብ’ከ ንምንታይ ከምዝተዓጸዉ?"" ካብ ምሁራት ሪኢቶ ንምርካብ ሓቲቶም'። ኣብቲ ዘተ ዝተሳተፉ ኣካላት ድማ መብርሂ ሂቦምሉ ክብሉ ተዛሪቦም:: ኣይተ ጎይትኦም ተገኝ 'እቶም ሙሁራት ኣብ መንጎ ክልቲአን ሃገራት ዝተጀመረ ርክብ ኣብ ምትግባር ፀገም ከምዘሎን፣ ኣብ ዶብ ንዝርከብ ህዝቢ ብዘካተተ መንገዲ ስለዘይተኸደ እዩ' ከምዝበሉዎም ገሊጾም::"
Politics,ተጋሩ ኣብ ልዕሊ ትምኒቶምን ህልዊ ኩነታትን መጻኢን ዝተፈላለየ ኮይኑ'ዩ ዝስማዕ። ገሊኦም እዚ ዘለናሉ ወቕቲ ሳላ'ቲ ኣብ ዝሓለፉ 27 ዓመታት ዝተመዝገበ ዝብልዎ ኣብ ኣገዳሲ ብራኸ በጺሑ ኣሎ። ዝተረፈ ድማ ኣብ ቀጻሊ ክንምለኦ ኢና' ክብሉ ከለው፣ ካልኦት ድማ 'ጊዜ ኪሳራ ኢና ኣሕሊፍና። ተጋሩ ንኢትዮጵያን ኢህወዴግን ኣሕሊፍና ዝሃብናሉ ወቕቲ'ዩ ነይሩ። ኣብ ትግራይ ብሕልፊ ተቓዋሚ ህወሓት ኮይንካ ንምንጣፍ ኣጸጋሚ ኮይኑ ከምዝጸንሐ' ይገልጹ። 'መጻኢት ትግራይ ግና ጠንካራ መንግስቲ፣ ትካላቱ ዘተኣማምን ምምሕዳር፣ ገዛኢ ፓርቲ ናብ'ዚን ናብ'ቲን እንተበለ ማዕረ ማዕሪኡ ዘይነቓነቕ ትካላት ኢና ክንውንን ዝግባኣና' ባሃልቲ'ውን ኣለው። ድምጺታት ህወሓት፣ ሳልሳይ ወያነ፣ ባይቶና ዓባይ ትግራይ ከምኡውን ንድምጺ ዓረና'ውን ዝውክል ካብ ዴሞክራሲያዊ ምንቅስቃስ ትግራይ (ታንድ) ተሳቲፎም ኣለው። ዓረና ትግራይን ታንድን ንክተሓናፈጹ ኣብ ልዝብ ከምዝርከቡ ዝዝከር'ዩ።
Politics,ኣብ ደቡብ ኣፍሪቃ ካብ ሰንበት ዝጀመረ መጥቓዕቲ ኣብ ልዕሊ ትካላት ዜጋታት ወጻኢ ሃገራት ሎሚ ንሳልሳይ መዓልቲ ኣብ ዝቕጽለሉ ዘሎ ፖሊስ እታ ሃገር ናብ ጎደናታት ከተማታት ጆሃንስበርግን ፕሪቶርያን ብምውጻእ ኣስታት 90 ሰባት ኣብ ትሕቲ ቐይዲ ምእታዎም ገሊጾም ኣለው። ኣብቲ መጥቓዕቲ ዝተፈጽመሉ ከባቢ ዝነብሩ ዜጋታት ወጻኢ ሃገራት ኣብ ንብረቶም ከቢድ ዕንወት ከምዘጋጠሞም ይሕብሩ ኣለው። ኣቶ ዘሪሁን ኣብ ከተማ ጆሃስበርግ ንዝሓለፉ 9 ዓመታት ዝነበሩ ክኮኑ ከለው ብሰንኪ’ዚ ብሰንበት ዝተበገሰ መጥቓዕቲ ትካሎም ምሉእ ንምሉእ ምዕናው ሓቢሮም ኣለው።
Politics,ብሽም ማሕበር ሕውነት ኣግኣዝያን ዝንቀሳቀስ ውዳበ ንሉአላውነት ኤርትራ ብዘይእዳፋእ መልክዑ ከምዝቃለስ ኣፍሊጡ። አተሓባበሪ ማሕበር አሕዋት ኣግኣዝያን ኣብ ትግራይ መምህር ስምኦን መሓሪ እቲ ውዳበ ኣብ ምሉእ ዓለም ዝተዘርገሐ ምኳኑ ብምግላጽ፥ ሃገረ ኤርትራ ሃገረ መንግስቲ ግእዝ ንምግባር ዓሊሙ ከምዝንቀሳቀስ ሓቢሮም። ብዘይካ እዚ ኤርትራዊ ኣማኒኤል ሳህለ ንምስሊ ሕብረተሰብ ንጎኒ ዘትርፍ ቃልሲ ብትሪ ከምዝቃውምን ከምዝቃለሶን ገሊፁ።
Politics,’እቲ ኣብ ስልጣን ዘሎ ፓርላማ ናይ ባዕሉ ስልጣን ከናውሕ ዝኽእለሉ ዓንቀፅ የለን’’ ብዓል ሙያ ሕጊ ኣቶ የማነ ካሳ። ‘’ሕገ መንግስቲ ሰብ እዩ ፅሒፉዎ፤ዘይቕየር ቀይሕ መስመር ገይርና ኣይንውሰዶ’’ ኣክቲቪስት ነጋሲ በየነ። ‘’እንተተኻኢሉ እቲ ፌደራል መንግስቲ ምርጫ ኣብ ግዚኡ ከካይድ ኣለዎ፤እንተዘይኮይኑ ግን ክልላዊ መንግስታት ምርጫ ብምክያድ ቤት ምኽረን ክቕይራ ኣለወን’’ኣብ ማሕበራዊ ምርጫ ዝነጥፍ ሃፍቶም በርሀ። ቀፃሊ ናይ ኢትዮጵያ ሃገራዊ ምርጫን ምምሕያሽ ሕገ መንግስትን ብዝምልከት ምስ ኣቶ የማነ ካሳ ኣብ ዩኒቨርስቲ መቐለ መምህር ሕገ መንግስቲ፣ኣብ ማሕበራዊ ሚዲያ ዝነጥፍ ሃፍቶም በርሀን ክልቲኦም ካብ መቐለ ከምኡ እውን ኣብዚ ኣብ ዋሽንግተን ዲሲን ከባቢኣን ዝንቀሳቐስ ኣክቲቪስት ነጋሲ በየናን ዝተኻየደ ክትዕ ኣብዚ ምስማዕ ይክኣል።
Politics,ፈፃሚ ስራሕ ገዛኢ ፓርቲ ኢህወዴግ ኣብ ዝሓለፈ ቅንያት ብዘካየዶ ኣኼባ ሃገራዊ ምርጫ ብመሰረት ሕገ መንግስቲ ኢትዮጵያ ኣብ እዋኑ ክካየድ ኣብ ምርድዳእ ከምዝበፅሐ ኣፍሊጡ’ሎ።እንተኾነ ግን ዝተፈላለዩ ፖለቲካዊ ፓርቲታት ኢትዮጵያ፣ኣክቲቪስታት፣ተንተንትን ካልኦት ዜጋታትን ኣብ ዝቕፅል ዓመት ምርጫ ክካየድ እንተኾይኑ ርግፀኛታት ኣይኮኑን።እቲ ክርክርን ዘተን ቀፂሉ’ሎ። ኣብ ኢትዮጵያ ኣብ ማሕበራዊ ሚዲያ ዝነጥፍ ሃፍቶም በርሀ ሕዚ ኣብታ ሃገር ዘሎ ኩነታት ምርጫ ክካየድ ዘኽእል ኩነታት ከምዘየለ ብምግላፅ እቲ ሽግር ሕግን ስርዓት ስለ ዘይተኸበረ እዩ ይብል።ናይ ፌደራል መንግስቲ ሕግን ስርዓትን እንተድኣ ኣኽቢሩ ግን ክካየድ ይኽእል እዩ፤ክካየድ እውን ኣለዎ ይብል።‘’ምርጫ ብዝምልከት ንዝሓለፈ ከባቢ ሓደ ዓመት ካብ ዝተኸታተልኩዎ ኩነታትን ኣብ መሬት ብዘሎ ርድኢትን ቀፃሊ መረፃ ኣብ ግዚኡ ዝካየድ ኣይመስለንን’’ ክብል ሪኢቱኡ ሂቡ ሃፍቶም በርሀ።
Politics,ምምሕዳር ትራምፕ ኣብ ውሽጢ ኣሜሪካ ዝነብሩ ነፃ ሕክምናን ናይ መግቢ፣ኣባይትን ሓገዝ ዝረኽቡ ቀዋሚ መንበሪ ወይ ዜግነት ከይረኽቡ ዝኽልክል ሓዱሽ ፖሊሲ ኣውፂኦም ኣለው። ተሓለቕቲ ነቲ ብቕድሚ ትማሊ ሶኑይ ዝወጸ ሓድሽ ፖሊሲ ንድኻታትን ወፃእተኛታት ብዘይሕጋዊ መንገዲ ዒላማ ዝገብር እዩ ክብሉ ይቃወሙዎ ኣለው።
Politics,ላዕለዋይ ቤት ፍርዲ ፌደራል ኢትዮጵያ ዓቃቢ ሕጊ ብግዕዝይናን ካልኦት ገበናትን ከሲሰዮም ንዝበሎም ኮሎኔል ቢንያም ተወልደ ብ30 ሽሕ ብር ዋሕሽ ክፍትሑ ወሲኑ።ኣብ ሓደ እዋን ምኽትል ዋና ዳይረክተር ኤጀንሲ መርበብ ሓበሬታ ድሕነት/INSA/ ዝነበሩ ኮለኔል ቢንያም ተወልደ ቤት ፍርዲ ናይቲ መኽሰሲ ዓንቀፅ ድሕሪ ምቕያሩ እቲ ዝተቐየረ ዓንቀፅ ድማ ዋሕ ዘየኸልክል ብምዃኑ ንዋሕ ንክወፁ ከምዝተወሰነ ጠበቕኦም ኣቶ ሃይለስላሰ ገብረመድህን ንቪኦኤ ገሊፆም። ኮሎኔል ቢኒያን ንዝሓለፉ 13 ኣዋርሕ ኣብ ቤት ምእሰርቲ ይርከቡ።
Politics,ጓል ፕረዚደንት ሮናልድ ሬገን፣ ነቲ ኣቦኣ ቅድሚ ዓመታት ዝተጠቐሙሉ ዘርኣዊ ኣገላልጻ ይቕሬታ ሓቲታ። ፓቲ ዴቪስ ድሕሪ ሓያለ ዓመታት ነዚ ‘ለበዋ ዘቕረበት’ ኣብ ጋዜጣ ኣብ ዝጻሓፈቶ ቃል’ዩ። ጓል ፕረዚደንት ሮናልድ ሬገን ፓቲ ዴቪስ ኣብ ጋዜጣ ዘ ዋሽንግተን ፖስት ኣብ ዘውጸአቶ ጽሑፍ ‘ሮናልድ ሬገን፣ ሽዑ መራሕቲ ኣፍሪቃ ኣብ እዋን ኣኼባ ሕቡራት ሃገራት ንዕዑ ዘቖጠዐ ድምጺ’ዮም ሂቦም ኢሉ ‘ኣህባይ’ ዝበለሉ ኩነታት፣ ንምምላስ ክሳብ ሎሚ ቅርብቲ ከምዘይነበረት’ ትገልጽ። ወከልቲ ልኡኻት ታንዛንያ ኣብ 1971 ዓ/ም፣ ንህዝባዊት ሪፐብሊክ ቻይና ዝሕግዝ ድምጺ ከምዝሃቡ ዝዝከር’ዩ ይብል እቲ ዜና። ኣማሓዳሪ ክፍለ ግዝኣት ካሊፎርንያ’ውን ዝነበሩ ሮናልድ ሬገን ‘እቶም ካብ ገለ ሃገራት ኣፍሪቃ ዝመጹ ትሪእዎም ዘለኹም ኣህባይ፣ ገለ ይመስሉ! ሳእኒ ምልባስ’ኳ ዘይኽእሉ!’ ኢሎም ነይሮም 
Politics,ትማሊ ዲትሮይት ሚሽጋን ኣብ ዝነበረ ክትዕ ዴሞክራሲያዊያን ፓርቲ፣ ነቲ ደምበ ይመርሑ ዘለው ጆ ባይደን፣ ኣብ ጉዳይ ፕሮግራም ክንክን ጥዕና፣ ኢምግረሽን፣ ለውጢ ኩነታት ኣየርን ገበናዊ ፍትሒን ተመስሪቱ መጥቃዕቲ ዘተኣናገድሉን’ዩ። ባይደን ‘ብንጹር ንምዝራብ፣ ቀጥታዊ ሪኢቶ ንምሃብን፣ ኣብ ልዕሊ’ዚ ውጥን’ዚ ተመርኩስካ ንፕረዚደንት ትራምፕ ምስዓር ኣይካኣልን’ ኢሎምን ንሴነተር ካማላ ሃሪስ። ንሰን ክምልሳ ከለዋ ‘እንታይ ትብል ከምዘለኻ ኣቐዲምካ ክትሓስበሉ ኣለካ። ክትርዳኦ ዘለካ፣ ህዝቢ ኣሜሪካ ዓቕሞም ዘኽእሎ ኣገልግሎት ክንክን’ዮም ዝደልዩ’ ኢለን። ምክትል ፕረዚደንት ኣሜሪካ ዝነበሩ ጆ ባይደን፣ ኣብ ልዕሊ ኢምግረሽን ምስ ኣባል ካቢነ ምምሕዳር ኦባም ዝነበሩ ዩልያን ካስትሮ’ውን ተላቲሞም’ዮም።
Politics,‘ፕረ. ኢሳያስ ኣፈወርቂ፣ ወ/ሮ ሶፍያ ተስፋማርያም ቀዋሚት ኣምባሳደር ኤርትራ ኣብ ሕቡራት ሃገራት ክትከውን ምምዛዞም’ ኣምባሳደር ኤርትራ ኣብ ጃፓን ኣቶ እስጢፋኖስ ኣፈወርቂ ብናይ ትዊተር መልእኽቲ ኣፍሊጡ። ካብ መንግስቲ ኤርትራ ዝተዋሃበ ወግዓዊ መግለጺ እንተዘየለ`ኳ፡ ምንጭታት መንግስቲ ኤርትራ ንቪኦኤ ሓቢሮም ኣለዉ። ናብ ቤት ጽሕፈት ኤምባሲ ኤርትራ ኣብ ኒውዮርክ፣ መረጋገጺ ንክርከብ ተፈቲኑ’ውን ኣይሰለጠን። ወ/ሮ ሶፍያ ምስ’ቲ ኣብ ዋሽንግተን ዲሲ ዝመደበሩ ናጻ ዓለምለኸ ጉዳይ ኣብ ሞያውን ስነ-ጽሑፍን ትነጥፍን፣ መስራቲት ፋውንዴሽን ጉዳያት ቀርኒ ኣፍሪቃን እያ። ወ/ሮ ሶፍያ ተስፋማርያም ‘ ኣብ ባይቶን ትካላት መንግስቲ ኣሜሪካን ንኤርትራ ብምሕላቕ ክትነጥፍ ዝጸንሐት ምዃና`ውን’ እቲ ዜና ይሕብር።
Politics,ኣብ ኢትዮጵያ ብፍላይ ድማ ኣብ ክልል ብሄር፣ብሄረሰባትን ህዝብታትን ደቡብ ዝተፈላለዩ ዞባታት ክልል ክንኸውን ኢና ዝብል ሕቶ ኣብ ምቕራብ ይርከቡ።ሕቶታት ምቕራብ ጥራሕ ከይኮነ ድማ ምኽንያት ቅልውላው ኮይኑ ቀፂሉ’ሎ። ብፍላይ ድማ ምስ ናይ ሲዳማ ክልል ናይ ምዃን ሕቶ ብዝተኣሳሰረ ዝተልዓለ ዕግርግን ግጭትን መንቀሊ ሞት ዓሰርተታት ሰባት፣ምምዝባልን ምዕናውን ንብረት ኮይኑ ኣብቲ ክልል ዝለዓለ ወጥሪ ፈጢሩ’ሎ። ንምዃኑ እቲ ሕገ መንግስቲ ክፀድቕ ከሎ ልዕሊ 60 ብሄርን ብሄረሰባትን ልዕሊ 10 ሚሊዮን ነበርትን/ኣብ 1986 ዓ/ም ዝነበረ በዝሒ ህዝቢ እዩ/ዝሓቖፈ ከባቢ ኣብ ሓደ ክልል ክሕቆፉ፣ኣስታት 131 ሽሕ በዝሒ ህዝቢ ዝነበሮ ክልላዊ መንግስቲ ሃረሪ ድማ ክክል ክኸውንን እቲ ምኽንያት እንታይ እዩ ነይሩ?ሕገ መንግስታዊ ኣፈታትሕ ናይ ‘’ክልል ክንኸውን ኢና’’ ዝብል ሕቶ እንታይ እዩ?ሲዳማ ክልል ኮይንና ኣለና ኢሎም ምእዋጆም ሕጋዊ ድዩ?ዝብሉን ካልኦትን ተዛመድቲ ሕቶታት ምሁራ ሕጊ ዝኾኑ ዶ/ር መሓሪ ረዳኢ መልስን ሪኢቶታቶምን ሂቦምና ኣለው።ዶ/ር መሓሪ ረዳኢ ኣብ ዩኒቨርስቲ ኣዲስ ኣበባ ኮሌጅ ትምህርቲ ሕጊ ተሓባባሪ ፕሮፌሰር እዮም።
Politics,ዶ/ር ደብረጽየን ገ/ሚካኤል 'ህዝቢ ናይ ምንጻል ስምዒት ኣሕዲሩ'ሎ፣ ንሕና ግና ዓቕሊ ንግበር ንብሎ ኣለና' ድሕሪ ምባሎም ኣብ ማሕበራዊ ሚድያታትን ዝተፈላለዩ ስፍራን መዘራረቢ ኮይኑ ኣሎ። ንሕና'ውን ከምኡ። ኣርባዕተ ተጋሩ ዓዲምና ዝጀመርናዮ ክትዕ ሎሚ'ውን ቀጺሉ ኣሎ። ሕጹይ ዶ/ር ኣብራሃ ሃይለዝጊን ግርማይ በርሀን ካብ ዪኒቨርስቲ መቐለ፣ ሙስጦፋ ዓብዱ ኣማኻሪን ጠበቓን ከምኡውን ዓብለሎም ገ/ሚካኤል ካብ መቐለን'ዮም። 'እቲ ነጥቢ ሕቶ ዋንነት ሃገረ ትግራይ'ምበር፣ ምንጻል ኢልና ኣይንገልጾን' ዝብል ብሓደ ወገን 'ኣብ ፌደራላዊ ስርዓት ሙሉእ ውሕስነታ ዘረጋገጸት ትግራይ' ብካልእ ወገን ዝብሉ ኣማራጺታት ሒዞም'ዮም ኣጋይሽና ይካትዑ ዘለው።
Politics,ነባራይ ተምቤን ዓብዪ ዓዲ ኃይለማርያም ሕሉፍ ኣብ'ዚ ቀረባ 'ፍሉይ ሓይሊ ፖሊስ'ታ ከተማ ካብ ስርሑ ኣገዲዱ ድሕሪ ናብ ቤት ማእሰርቲ ምእታው ከምዝገረፎ' ገሊጹ። ንሱ 'ጠንቂ መግረፍቲን ምቕጥቃጡን ዝተፈላለዩ ክኾኑ ይኽእል'ዩ ብፍላይ ግና ኣባል ዴሞክራሲያዊ ምንቅስቃስ ትግራይ (TAND) ስለዝኾንኩ'የ' ይብል። ኃይለማርያም ሕሉፍ ብሰንኪ ዝወረዶ መግረፍቲ ሓደ እዝኑ ከምዝጸንዖን ኣብ ዝተፈላለዩ ማእከላት ሕክምና ክንክን ይረክብ ከምዘሎን ገሊጹ። ካብ ቤት ምእሰርቲ ዘውጸኦ ቢሮ ፍትሒ'ቲ ወረዳ ከምዝኾነ'ውን ሓቢሩ።
Politics,ኤርትራ ፡ብፍልይቲ ራፖርተር ጉዳይ ሰብኣዊ መሰላት ዝቐረባ፡ ንጉዳይ ምዕጻው ትካላት ጥዕና ካቶሊካዊት ቤተክርስትያን ዝምልከት ሻቕሎት፡ ኣሉታዊ ምላሽ ሂባትሉ። ንሃይማኖታዊ ትካላት ዝምልከት ሕጊ፡ ኣብ 1995 ምስ ዝምልከቶም ሃይማኖታዊ ትካላት ብምምኽኻር ከም ዝወጸን፡ ትካላት ሃይማኖት ንኻልኦት ዘይ-ሰዓብተን ንዘይምጉናይ ተባሂሉ ልምዓታዊ ምንቅስቓሳተን ዝድርትን፡ ካብ ወጻኢ ገንዘብ ከይሓታን ዝእዝዝን ምዃኑ ትገልጽ ኤርትራ፡ እቲ ስጉምቲ መንግስቲ ኤርትራ፡ ንተጠቀምቲ ኣገልግሎት ጥዕና ኣብ ሓደጋ ዘውድቕ `ዩ ዝብል፡ ሓቅነት ዘይብሉ`ዩ ኢላ። መንግስቲ ኤርትራ፡ ኣብ መዳይ ሓለዋ ጥዕና ብዝገበሮ ወፍሪ፡ 82% ህዝቢ ኤርትራ፡ ኣብ ውሽጢ 10 ኪሎ ሜትር ርሕቐት ናብ ሕክምናዊ መሳለጥያ ዕድል ከምዝረኸበ`ውን እቲ ካብ ጀነቫ ብወኪል መንግስቲ ኤርትራ ዝተዋህበ ምላሽ ይገልጽ።
Politics,ኣብ’ቲ ሎሚ ረቡዕ ኣብ መቐለ ዝተፈጸመ ስነ ስርዓት ቀብሪ ነበርቲ ከተማ መቐለ፣ ካብ’ቲ ርሑቕን ቀረባን ከባቢታት ትግራይ ዝዋሓዙ ኣዝዮም ብዙሓት ቀባሮ፣ ካብ ዝተፈላለያ ክልላት ካብ ፌደራል መንግስቲ፣ ወከልቲ ጎረቤት ሃገር ሱዳን’ውን ተረኺቦም ነይሮም። ምክትል ርእሰ-ምምሕዳር ትግራይ ዶ/ር ደብረጽየን ገ/ሚካኤል ኣብ’ቲ እዋን ክዛረቡ ከለው ‘ህዝቢ ትግራይ በቲ ዝወረደ ጥቕዓት ይሕርን’ምበር ኣይርዕድን፣ ኣይምብርከኽን። ኣይስኮንንን። ኣይብተንን። ነንባዕሉ ኣይባላዕን’ ኢሎም። ዶ/ር ደብረጽየን ወሲኾም ‘ኣብ ኢትዮጵያ፣ ዴሞክራሲ ንምስፋሕ ተባሂሉ ተኣሲሮም ዝነበሩ ንሕጊ ብምጥሓስ ተፈቲሖም’ዮም። እዛ ሃገር መዐንደሪ ጽንፈኛታት ኮይና ኣላ’ ምስ በሉ ‘ሕዚ ውሳነ ዝብጸሐሉ እዋን በጺሕና ኣለና። ትዕግስቲ በዚሑ’ውን’ ኢሎም።
Politics,ንናይ ኢትዮጵያ ሓልታት ምክልኻል ኤታ ማዦር ሹም ጀነራል ሰዓረ መኮነንን ኣብ ጡረታ ዝነበሩ ሜጀር ጀነራል ገዛኢ ኣበራን ንልዕሊ 42 ዓመታት ኣብ ቓልሲ ከምዝፈልጡዎም ዝተዛረቡ ኣብ ብረታዊ ቓልሲ ህውሓት መቓልስቶምን ሓለቕኦምን፣ኣብ ሓይልታት ምክልኻል ሰራዊት ኢትዮጵያ ድማ ኣዛዚኦም ዝነበሩ ናይ ቀደም ኤታ ማዦር ሹም ሓይልታት ምክልኻል ሌቴናል ጀነራል ፃድቃን ገብረትንሳኤ ‘’ንምቁፅፃር ኣይክኣልንዶ ነይሩ ኢልካ ብዘጠራጥር መንገዲ ብዋርድይኦም ኣብ ገዝኦም ክሕረዱ ካብ ዕቅን ንላዕሊ የሕዝን፤ካብ ዕቅን ንላዕሊ ስምዒትካ ይትንክፍ’’ ኢሎም።
Politics,'ኣብ ምዝማን ግጥምታት ሰናይ ዝባሃሉ ተግባራት ይቀላቐሉ ከምዘለው' ክልቲኦም ኣጋይሽና ይጠቕሱ። እንተኾነ 'ያታዊ' ትሕዝቶ ዘለዎ ባህሊን ልምድን ኣብ ትግራይን ኤርትራን ንሙሉእ ናህሪን ዕብየትን ግጥሚ ከይደረቶ ኣይተረፈን ይብሉ ኣቤልን መለስን። ካብኡ ዝሰገረ 'ኣብ ኣመራርጻ መድረኽ ገለ ክስተኻኸሉ ዝግባኦም ኣሰራርሓታት ክህልው ከምዝኽእሉ' ገጣሚን ጋዜጠናን ኣቤል ጉዕሽ ይገልጽ።
Politics,ቀዳማይ ሚኒስትር ዶክተር ኣብይ ኣሕመድ ምስ ነበርቲ ከተማ ኣክሱም ዘተ ኣካይዶም:: እቶም ቀዳማይ ሚኒስትር ሓደጋ ኣንፀላልይዎ ኣብ ዘሎ ሓወልቲ ኣክሱም እውን ዑደት ገይሮም:: ቀዳማይ ሚኒስትር ዶክተር ኣብይ ኣሕመድ ሎሚ ቅድሚ ቀትሪ ናብ ክልል ትግራይ ከተማ ኣክሱም ኣብ ዝኣተውሉ እዋን ብምክትል ምምሕዳር ክልል ትግራይ ዶክተር ደብረፅዮን ገብረሚካኤል ኣቀባብላ ተገይርሎም:: ሓላፊት ቢሮ ርክብ ህዝብን መንግስቲን ክልል ትግራይ ወይዘሮ ሊያ ካሳ እቶም ቀዳማይ ሚኒስትር ኣብ ከተማ ኣክሱም ዝተረኸቡ ኣብ ሓደጋ ዝርከብ ሓወልቲ ንምርኣይን ኣብቲ ጉዳይ ምስ ህዝቢ ንምዝታይ እዩ ኢለን:: ዶክተር ኣብይ እቲ ሓውልቲ ምስ ርኣዩ ምስ ወከልቲ ነበርቲ እታ ከተማ ኣብ ኩነታት ሓወልቲ ኣክሱምን ሃገራዊ እዋናዊ ጉዳይን ከምዝዘተዩ ወ/ሮ ሊያ ካሳ ወሲኸን ገሊፀን::
Politics,ኣብ ዩኒቨርስታት ወልዲያን ደብረ ብርሃንን ብሰንኪ ዝተፈጥረ ግጭት ኣብ ልዕሊ ተምሃሮ ጉድኣት ከምዝወረደን ብኣማእቲ ዝቑፀሩ ምዃኖም ዝገለፁ ድማ ንህይወትና ንሰግእ ኢና ብዝብል ካብተን ዩኒቨርስታት ወፂኦም ኣብ ኣዲስ ኣበባን መቐለን ኣትዮም ኣለው። ሰበስልጣን ናብተን ዩኒቨርስታት ተመሊሶም ክምሃሩ ንምተሃሮ ይመሕፀኑዎም ኣለው።እቶም ተምሃሮ ግን ድሕነትና ኣብ ስግኣት ወዲቑ’ሎ ናብተን ዩኒቨርስታት ኣይንምለስን ኢና ይብሉ ኣለው። ዩኒቨርስቲ ደብረ ብርሃን ዕግርግ ብምፍጣ ምምሃር ምስትምሃር ኣተኣጓጕሎም ኣብ ልዕሊ ዝተብሃሉ 58 ተምሃሮ ስጉምቲ ምውሳዱ ገሊፁ።
Politics,ኣብ ክልል ኣምሓራ ዩኒቨርስቲ ደብረ ማርቆስ ብዝተፈጥረ ግጭት ሓደ ተምሃራይ ተቐቲሉ ካልኦት ሰልስተ ድሕሪ ምቑሳሎም ልዕሊ 150 ተምሃሮ ተወለድቲ ትግራይ ንህይወትና ንሰግእ ኢና ብዝብል ሎማዕንቲ ኣዲስ ኣበባ ምእታዎም ዘዘራረብናዮም ተምሃሮ ገሊፆም። ሓላፊ ርክብ ህዝቢ ናይቲ ዩንቨርስቲ ኣቶ ደሳለው ጌትነት ግን ናብ ኣዲስ ኣበባ ዝኸዱ ተምሃሮ ሒደት ውሑዳት እዮም፣ንዕኦም ኣዘራሪቡ ዝመልሶም ስ ካብ ዝተፈላለዩ ኣካላት ዝተጣየሸ ኮሚቴ ድማ ናብ ኣዲስ ኣበባ ይጉዓዝ ኣሎ ኢሎም። ዝሓለፈ ዓርቢ ጀሚሩ ኣብ ዩኒቨርስቲ ደብረ ማርቆስ ብዝተፈጥረ ወጥሪ ትምህርቲ ምሉእ ብምሉ ተቋሪፁ’ሎ።
Politics,ኣብ ክልል ኣምሓራ ከተማ ደብረ ማርቆስ ኣብ ዝርከብ ዩኒቨስርቲ ደብረማርቆስ ብዝተፈጥረ ዕግርግር ሓደ ትግራይዋይ ተምሃራይ ተቐቲሉ’ሎ።ካልኦት ሰለስተ ተምሃሮ እውን ብከቢድ ምቑሳሎም እውን መሰኻኽር ዓይንን ሰበስልጣንን ሓቢሮም ኣለው። ኣብቲ ዩኒቨርስቲ ዝርከቡ ልዕሊ ክልተ ምእቲ ተጋሩ ተምሃሮ ኣብ ኣዳራሽ ብሓለዋ ፖሊስ ፌደራል ከምዝርከቡን ኣብ ዓብይ ስግኣት ከምዝወደቑን ይገልፁ ኣለው።ቪኦኤ ዘዘራረቦም ተምሃሮ ካብቲ ከባቢ ኣውፅኡና ይብሉ ኣለው።
Politics,‘’ትግራይ ብዓል ዋና ዝስኣነት ደሴት ዓፈና፣ማእሰርትን ፀልማትን’’ ኣብ ትሕቲ ዝብል ኣርእስቲ ኣብ ዳያስፖራ ኣባላት ኮሚቴ ኣተሓባባሪ ድጋፍ ዓረና መድረኽን ናይ ትግራይ ዴሞክራሲያዊ ምትሕብባርን ኣብ ክልል ትግራይ ይፍፀም ኣሎ ዝበሉዎ መግሃስቲ ሰብኣዊ መሰላት ብዝምልከት ናብ ቀደማይ ምንስቴር ኣብይ ኣሕመድ ደብዳቤ ፅሒፎም ኣለው።
Politics,ብመሰረት ሎማዕንቲ ሓሙስ ዝወፀ ፀብፃብ ብሰንኪ ባህሪያት ምልካዊ መራሕቲ ኣብ ዙሪያ ዓለም ንጋዜጠኛታት ኣትሕቲካ ምርኣይ ኣብ ዝሓለፈ ዓመት ከምዝወሰኸ ገሊፁ። ዶብ ኣልቦ ሪፖርተራት ናይ 2019 ነፃነት ፕረስ ዓለም ኣብ ዘካየዶ መፅናዕቲ ‘’ውልቀ መለኽቲ ስርዓታት ንሚዲያ ብፅኑዕ ምቁፅፃሮም ብምቕፃል ጋዜጠኛታት ክፅልኡን ህውከትን ፍርሕን ክውስኽን ክኢሉ’ሎ ይብል። ኣብዚ ዓመታዊ መዐቀኒ ደረጃ ነፃነት ፕረስ ፕሬዝዳንት ዶናልድ ትራምፕ ኣብ ልዕሊ ሪፖርተራት ብቐፃልነት ብዝፍንውዎ መጠንቀቕታን ኣብ ልዕሊ ሚዲያ ዘቕንዐ ተዃሳሓይ ሪኢቶታዮምን ደረጃ ዩናይትድ ስቴትስ ንሳልሳይ ዓመት ወሪዱ’ሎ። ዩናይትድ ስቴትስ መፅናዕቲ ካብዝተኻየደለን 180 ሃገራት ኣብ መበል 48 ተሰሪዓ’ላ። ሃገራት ኣውሮፓ ናይ ቅድሚት ደረጃ ምሓዘን ቀፂለን ኣለዋ።ኖርዌይ ንተኸታታሊ ሳልሳይ ግዜ ቀዳመይቲ፣ፊንላንድ፣ስዊደን፣ዘ ኔዘርላንድስን ዴንማርክን ካብ ካልኣይ ክሳብ ሓምሻይ ተሰሪዐን ኣለዋ።ዩናይትድ ኪንግደም መበለ 33 ደረጃ።
Politics,ቀ/ሚንስተር ኢትዮጵያ ኣቢይ ኣሕመድ፡ ንፕረሲደንት ክልል ኣምሓራ ዝነበረ ኣቶ ገዱ እንዳርጋቸው፡ ሚንስተር ወጻኢ ጌሩ ክሸሞ ከሎ፡ ንፕረሲደንት ኦሮሚያ ዝነበረ ለማ መገርሳ ድማ ምንስተር ምክልኻል ጌሩ ሸይምዎም። ሚንስተር ምክልኻል ዝነበረት ዓይሻ መሓመድ ድማ፡ ሚስንተር ህንጻን ልምዓትን ኮይና ተሸይማ`ላ። ዲረክተር `ተበግሶ-ጉዳይ ኣፍሪቃ` ዝተባህለ ማህበር ኣቶ ክቡር ገና፡ እቶም ቀንዲ ኣንቀሳቐስቲ ለውጢ፡ ናብ ፈደራል መንግስቲ ምምጽኦም፡ ንቀዳማይ ሚንስተር ኣቢይ ኣሕመድ ዝያዳ ሓይሊ ከምዝኾንዎ ይገልጽ። ንሱ ኣተሓሒዙ፡ እዚ ድሕሪ`ቲ ኣብ`ዚ ሰሙን`ዚ ዝተኻየደ ጉባኤ ኢህወደግ ዝመጸ ስለዝኾነ፡ ምቅርራብ ክልታት ኣምሓራን ኦሮሞን ዘንጸባርቕ ክኸውን ከሎ፡ በቲ ካልእ ወገን ድማ፡ ክልል ትግራይ ካብ ክፍፍል ስልጣን ዝያዳ ዝረሓቐሉ ኩነታት ዘርኢ `ዩ ይብል፡-
Politics,ኣማኻሪት ፕረዚደንት ኣሜሪካ ዝኾነት ኢቫንካ ትራምፕ ምስ ቀ/ሚ ኣብዪ ኣሕመድ ሎሚ ሶኒ ተራኺባ። ምስኣ ኣማሓዳሪ ትካል ሓገዝ ኣሜሪካ USAID ማርክ ግሪንን ናይ OPIC ተጠባባቒ ሓላፊን ኣካያዲ ስራሕን ዴቭ ቦሂያን ተረኺቦም ነይሮም። ኢትዮጵያ ናብ ተሃድሶን ዴሞክራሲያዊን፣ ሰፊሕ ዝመሰረቱ ምዕባለን ነባራይ ህድኣትን ኣብ ምንጋስ ንትገብሮ ጻዕሪ ኣሜሪካ ትልግሶ ሓያል ደገፍ ገሊጾም። ወ/ሮ ትራምፕ ኣብ'ቲ እዋን እቶም ቀ/ሚ ንበዝሒ ደቂ ኣንስትዮ ኣብ ምምሕዳሮም ምውሳኾም ንኢዳ።
Politics,ኣብ ኢትዮጵያ ሰብኣዊ መሰላት ንኽረጋገፅን ኣብ ልዕሊ ውህዳን ዝፈፀም መግሃስቲ ሰብኣዊ መሰላት ንምሕላቕን ኣብ ቀረባ እዋን ሕጋዊ ኣፍልጦ ከምዝረኸበ ዝገለፁ ካብ መስረቲ ናይይቲ ትካል ኣቶ ተስፋኣለም በርሀን ኣቶ ኣበራ ንጉስን እዮም። ክልቲኦም ክኢላታት ኣብ ዓቃቢ ሕጊ ፌደራል ይሰርሑ ዝነበሩ ክኾኑ ከለው ኣብዚ ሕዚ እዋን ናይ ውልቂ ኣማኸርቲ ሕጊ እዮም። ኣብቶም ዝሓለፉ ኣርባዕተ ዓመታት ኣብ ልዕሊ ተጋሩ ይኹን ድምፆም ዘስምዕ ዘይብሎም ዝበሉዎም ክፋላት ማሕበረሰብ መግሃስቲ ሰብኣዊ መሰላት ይፍፀም ከምዝፀንሐ ብምግላፅ እዚ ማሕበር ንከምዚኦም ዝበሉ ውሁዳን ክፋል ሕብረተሰብ ከምዝሕለቕ ሓቢሮም። ኢሳት ዝተብሃለ መራኸቢ ብዙሃን ቅድሚ ዓመታት ኣብ ልዕሊ ህዝቢ ትግራይ ናይ ዘርኢ ምፅናት ኣዋጅ ስለዝኣወጀ ዓቃቢ ሕጊ ፌደራል ነቲ ጉዳይ ክምርምሮ ንዓቃቢ ሕጊ ምሕታቶም ወሲኾም ገሊፆም ኣለው።
Politics,ኣባል ባይቶ ኣመሪካ ካረን ባስ ኣበርክቶ ኤርትራዊ ኣመሪካዊ ኒብሲ ሃስል ኣብ ባይቶ ኣመሪካ ብነባርነት ክዝርከር ከምእትሰርሕ ኣፍሊጣ። ካረን ባስ ወኪል ዞባ 37 ካሊፎርንያ ማለት ኒብሲ ሃስል ዝዓበየሉ ከባቢ ዘጠቓልል ደቡባዊ ክፋል ሎስ ኣንጀለስ ብምውካል ኣብ ባይቶ ኣመሪካ እትሰርሕ ዘላ ፖለቲከኛ ኣባል ሰልፊ ደሞክራት እያ።
Politics,ኣብ ከተማ መቐለ ካብ ገጠር ናብ ከተማ ዝኣተዉ ከባቢታት ዝነብሩ ገለ መናእሰይ ቅድሚ 15 ዓመታት ዘእተውዎ ሕቶ መሬት መንበሪ ገዛ ክሳብ ሐዚ ምላሽ ኣይተውሃበናን ኢሎም። ምምሕዳር ከተማ መቐለ ብወገኑ ኣብቲ ጉዳይ ብዝወፀ መምርሒ መሰረት የተኣናግድ ኣለኹ ኣብዚ ዓመት እውን ንልዕሊ 9 ሽሕ መናእሰይ መሬት መንበሪ ክህብ ወሲነ ኣለኹ ኢሉ። ኣብ ከተማ መቐለ ምምሕዳር ክፍለ ከተማ ሓድነት ኣይናለም ኣብ ዝበሃል ከባቢ መናእሰይ ምስ ዕደላ መሬት መንበሪ ኣባይቲ ብዝተሓሓዝ ንብዙሕ ዓመታት ዘቕረብዎ ሕቶ ምላሽ ዘይምርካቡ ይገልፁ። ሕቶ ካብ ዘለዎም መናእሰይ ሓደ ግርማይ ካሕሳይ ዝተብሃለ ኣብ 1996 ዓ.ም እቲ ከባቢ ካብ ገጠር ምምሕዳር ናብ ከተማ መቐለ ካብ ዝተዛወረሉ እዋን ጀሚሩ ሕቶ መንበሪ ገዛ ሓቲትና ምላሽ ንምርካብ ክሳብ ሐዚ ንከላበት ኣለና ይብል።
Politics,‘መንግስቲ ኤርትራ እቶም ካብ 2001 ዓም ጀሚሩ ሃለዋቶም ዘይፍለጥ ዝተሰወሩ ብርክት ዝበሉ ሰባት መብርሂ ንከቕርብ’ ኪኢላታት ሰብኣዊ መሰላት ሕቡራት ሃገራት ጸዊዖም። 18 ሰባት ዝኣባላታ ኮሚተ ናጻ ኪኢላታት ሰብኣዊ መሰላት፣ ብዛዕባ ኣብ ኤርትራ ዘሎ ገዛኢ ኩነታት ብርክት ዝበሉ ሻቕሎታት ኣለዎም። ‘ኣብ ኤርትራ፣ ብዘይፍርዲ ምቕታል፣ ምስቓይ፣ መስወርቲን ካልኦት ከበድቲ መግሃስቲን ከምዝፍጸሙ’ ከምዝፍጸም’ውን ተገሊጹ ኣሎ። ደቡብ ኣፍሪቃዊ ናጻ ኪኢላ ክሪስቶፍ ሄይንስ ‘ካብ 2001 ዓም ጀሚሩ ዝተሰወሩ ጋዜጠኛታት፣ ብህይወት ይሃልው ኣይሃልው ዝፈልጥ ዋላ ሓደ ሰብ’ውን የለን’ ይብል ሓደ ኣባል’ታ ኮሚቴ። ኣብ ተመሳሳሊ ዓመት ዝተፈጸመን ን11 ኣባላት ህግደፍ ብምጥቃስ ክዛረብ ከሎ ‘ንሳቶም ዝተኣሰሩ ንመንግስቲ ዝነቅፍ ስለዝጻሓፉ’ እዩ ኢሉ።
Politics,ናይ ኢትዮጵያ ቀዳማይ ሚንስትር ኣብይ ኣሕመድ ስልጣን ካብ ዝሕዙ ሓደ ዓመት የቑጽሩ ኣብ ዘለው'ሉ ሕጂ እዋን ኣብዚ ዝሓለፈ ሓደ ዓመት ኣብ ትሕቲ መሪሕነቶም ዝተመዝገቡ ውፂኢታትን ጉድለታትን ብዝምልከት ንፖለቲካ እታ ሃገር ብቐረባ ዝከታተሉ ክልተ ኣጋይሽ ኣዘራሪብና ኣለና። ኣጋይሽና ኣብ ኣዲስ ኣበባ ዝመደብሩ በዓል ስልጣን ኢንስትዩት ምርምር ልምዓት ኢትዮጵያ ክኢላ ስነ ቁጠባ ናይ ዶክትሬት ትምህርታ ኣብ ምክትታል ትርከብን ወ/ሮ ሓንሳ ተኽላይን ደራስን ኣብ ዝተፈላለዩ ማሕበራውን ፖለቲካውን ጉዳያት ዝሳተፍ ደስታ ገብረሃዋርያ/ባሻ ደስታን/ እዮም።
Politics,ሚኒስትር ወጻኢ ኢትዮጵያ ዶ/ር ወርቅነህ ገበየሁ ረዳት ዋና ጸሓፊ ሕቡራት ሃገራት ኮይኖም ንክሰርሑ ብዋና ጸሓፊ ሕ/ሃ ኣንቶንዮ ጉተረዝ ተመዚዞም። ሚድያታት መንግስቲ ኢትዮጵያ ከምዝገለጸኦ 'ዶ/ር ወርቅነህ ናብ'ዚ ክብ ዝበለ ሓላፍነት ዝበቅዑ፣ ኢትዮጵያ ኣብ ቀርኒ ኣፍሪቃ ሰላምን ርግኣትን ንክዓስል ከምኡውን ኣብ ምዕዋት ሸቶታት ነባራይ ምዕባለ ሕ/ሃ ልዑል ኣበርክርቶ ስለዝነበራ'ዩ'። ሚኒስትር ወጻኢ ኢትዮጵያ ብወገኑ ኣብ ዝዘርገሖ መግለጺ 'ውሳነ ዋና ጸሓፊ ኣንቶንዩ ጉተረዝ፣ ኢትዮጵያ ኣብ ብርክት ዝበሉ መድረኻት ዛጊድ ንዝነበራ ተግባራት ኣፍልጦ ዝሃበ ምዃኑ ሓባሪ'ዩ' ኢሉ'ሎ። ዶ/ር ወርቅነህ ገበየሁ ኣብ ኬንያ ንዝማእከሉ ቤት ጽሕፈት ሕ/ሃ ናይ ምምራሕን ምትሕብባርን ሓላፍነት ክርከቡ'ዮም። ቤት ጽሕፈት ሕ/ሃ ኣብ ኬንያ ክሳብ 5 ሽሕ ሰራሕተኛታትን 16 ትካላትን ዝሓቐን'ዩ።
Politics,ካብ መስረቲ ኣቦታት ውድብ ሓድነት ኣፍሪቃ ንጉስ ሃይለስላሰ፡ ኣብ ኣዲስ ኣበባ ኣብ ቀጽሪ ዋና-ቤት ጽሕፈት ሕብረት ኣፍሪቃ፡ በቲ ሕብረት፡ ሓወልቲ ተሰሪሕሎም ኣሎ። ይኹን`ምበር ስርዓት ሃይለስላሰ ኣብ ልዕሊ ኤርትራውያን ዝፈጸሞ ጸረ-ሰብኣውነት ግፍዕታት ይኸብድ ይብሉ ብዙሓት ኤርትራውያን። ኣብ ኢትዮጵያውያን`ውን ንምትካል ሓወልቶም ዝምልከት ናይ ሓባር ርእይቶ የለን። ኣቶ ሱለማን ኣደም፡ ኣብ ዓዲ-እንግሊዝ ምስ ዝርከብ ዜጋታት ንደሞክራሲያዊ መሰላት ኤርትራ ዝተባህለ ማሕበር ዝሰርሕ`ዩ። ንሱ ኣብ ዓድታት ኤርትራ ብፍላይ ኣብ ዑና፡ በስክዲራ፡ ኣቑርደት፡ ሃዘሞ፡ ኦምሓጀርን ካልኦት ብዙሓትን ብሰርዓት ሃይለስላሰ ዝተፈጸመ ግፍዕታት ክትዝክር ከለኻ ብሓቂ የሕምመካ`ዩ ይብል። መንግስቲ ኤርትራ ንታሪኽ ዝተርፍ ተቓውምኡ ከስምዕ ይግባእ`ውን ይብል።
Politics,ኣብ ዝሓለፈ ወርሒ ሕዳር 2011 ዓ.ም ኣብ ክልል ቤንሻንጉል ጉሙዝ ኣብ ዩኒቨስርቲ ኣሶሳ ምስ ዝነበረ ግጭት ተኣሳሲሩ ፖሊስ ጠርጢረዮ ኢሉ ኣብ ቁፅፅ ዘውዓሎ ኢንቨስተር ገብረእግዛብሄር ገብረመድህን(ገሬ ወዲ ሴሮ) ድሕሪ ሰለስተ ኣዋርሕ ማእሰርቲ፣ብዓቃቢ ሕጊ ኽሲ ከይተመስረቶ ቤት ፍርዲ ትማሊ ሓሙስ ብዋሕስ ምስ ፈትሖ ፖሊስ ሎሚ ዓርቢ መሊሱ ኣብ ቁፅፅር ኣውዒሉዎ’ሎ። በዓልቲ ቤቱ ፖሊስ ትማሊ ለይቲ ክኣስሩዎ ናብ ገዝኦም ከምዝመፁን ናይ ቤት ፍርዲ ትእዛዝ እንተለዎም ሓቲቱዎም ኣይሓዝናን ከምዝበሉዎን ንሱ ድማ ለይቲ ንዝኾነ ሰብ ኣይክፍትን ከምዝበሎምን ንጉሆ መፂኦም ብዘይ ናይ ቤት ፍርዲ ትእዛዝ ከምዝኣሰሩዎምን ገሊፃ’ላ። ፖሊስ ስለ ምንታይ ኣብ ትሕቲ ቁፅፅር ከምዘውዓሎ መብርሂ ንምርካብ ናብ ኮሚሽነር ኮሚሽን ፖሊስ ክልል ቤንሻንጉል ኮማንደር መሓመድ ስልኪ ደዊለ ብዛዕባ እቲ ጉዳይ ምስ ገለፅኩሎም ድሕሪ 10 ደቓይቕ ደውል ኢሎምኒ መሊሰ ደጋጊመ እንተደወልኩ ስልኮም ከልዕሉዎ ኣይክኣሉን።
Politics,ጽንብል መበል 44 ዓመት ምጅማር ብረታዊ ቃልሲ ህዝቢ ትግራይ ብኣፈላላይ ሓሳብ ካብ ህወሓት ተፈልዮም ንዝፀንሑን ኣብቲ ውድብ ንጡፋት ዝጸንሑ ነባራት ኣመራርሓ የቐንየልና ብምባል ተዛዚሙ፡፡ መበል 44 ዓመት ምጅማር ብረታዊ ቃልሲ ህዝቢ ትግራይ 11 ለካቲት ብዝተፈላለየ ምድላዋት ድሕሪ ምፅንባሉ ብቕድሚ ትማሊ ኣማስይኡ ተዛዚሙ፡፡ ቤት ምኽሪ ዘፈር ንግዲ ማሕበራት ትግራይ ኣብ ዘዳለዎ መድረክ ምስጋና ካብ ምክትል ኣቦ መንበር ህወሓት ዝነበሩ ተጋዳላይ ተወልደ ወልደማርያም ጀሚሩ ብርክት ዝበሉ ካብቲ ውድብ ዝወጹ ነባራት ኣመራርሓ ድሕሪ 18 ዓመታት ለካቲት 11 ብሓባር ንምብዓል ኪኢሎም፡፡
Politics,ቅድሚ ዓመታት ብሰንኪ ኣብ ማእከላይ ኮሚቴ ዝተፈጥረ ኣፈላላይ ካብ ህዝባዊ ወያነ ሓርነት ትግራይ (ህወሓት) ተባሪሮም ዝነበሩ መራሕቲ ዝነበሩ ሎሚ 11 ለካቲት 2011 ኣፍልጦን ናይ 'የቕንየልናን' ህያብ ተቐቢሎም። ኣብ'ቲ ኣብ ሓወልቲ ሰማእታት መቐለ ዝተካየደ ስነ ስርዓት ምክትል ኣቦ መንበር ህወሓትን ኢህወዴግን ዝነበሩ ኣቶ ተወልደ ወ/ማርያም ነቲ ህያብ ኣፍልጦን የቕንየልናን ተቐቢሎም። እቲ ሽልማትን ስነ ስርዓት ዕርቂን ብማሕበረ ሰብ ንግዲን ኣፍረይቲን ትግራይ ዝተዳለወ ከምዝኾነ'ውን ተፈሊጡ ኣሎ። ኣብ ክሊ'ዚን ዝተኣሳሰሩን ነጥቢታት ንክዘራረብ ክልተ ኣጋይሽ ዓዲምና ኣለና። ካብ ህወሓት ሓላፊ ቢሮ ፍትሒ ትግራይ ኣቶ ኣማኑኤል ኣሰፋን ካብ መሪሕነት ዓረና ትግራይ ንዴሞክራሲን ፍትሒን ኣቶ ኪዳነ ኣማረን'ዮም።
Politics,ቀዳማይ ሚኒስተር ኣቢይ ኣሕመድ፡ ናብ ስልጣን ካብ ዝመጽእ ንመጀመርያ ግዜ ንዝካየድ ጉባኤ መራሕቲ ሕብረት ኣፍሪቃ ካብ ጽባሕ ጀሚሩ ኣብ ኣዲስ ኣበበ ክትኣናግድ`ዩ። ሓላፊ ፕረስ ቤት-ጽህፈት ቀ/ሚ ኣቶ ንጉሱ ጥላሁን ኣብ`ታ ሃገር ዝካየድ ዘሎ ለውጢ ነቶም መራሕቲ ኣፍሪቃ ንምግላጽ ከምዝጥቀመሉን ብዛዕባ ዓወት መስርሕ ለውጥን ብድሆታቱን`ውን ነቶም መራሕቲ ንምግንዛብ ጽቡቕ ዕድል ምዃኑን ንድምጺ ኣሜሪካ ኣብሪሁ። 
Politics,ኣባል ላዕለዋይ ኣመራርሓ ህዝባዊ ወያነ ሓርነት ትግራይ/ህውሓት/ ዝነበሩ ኣቶ ዛዲግ ኣብርሃ ካብ ኣባልነት ህውሓት ንምልቃቕ ኣዲስ ኣበባ ናብ ዝርከብ ቤት ፅሕፈት ፍሉይ ዞባ ኣዲስ ኣበባ ብዓል ሓሙሽተ ገፅ ደብዳበ ኣቕሪቦም። ካብቲ ውድብ መልቀቒ ምኽንያቶም ክገልፁ ከለው መራሕቲ ህውሓት ብቀዳማይ ምንስቴር ኣብይ ኣሕመድን ምኽትሎም ኣቶ ደመቀ መኮነንን ንዝምራሕ ለውጢ ይቃወምዎ ከምዘለው ከም ሓደ ምኽንያት ገሊፆም። ‘’ዝመፃእኽሉ ማሕበረሰብ ናይ መንነት ሕቶ ብምልዓሉ ብማእሰርቲ፣ምንክልባትን መቕተልትን ይምለሰሉ ስለዘሎ ነዚ ተሰኪመ ንምቕፃል ሕልናይ ኣይፈቅድን’’ ክብሉ እውን ወሲኾም ሓቢሮም። ኣብ ቤት ፅሕፈት ህውሓት ሓላፊ ፖለቲካዊ ጉዳያት ገጠር ኣቶ ነጋ ኣሰፋ ኣብ ዝሃብዎ መልሲ ግን ኣቶ ዛዲግ እዞም ሕቶታት ኣብ ዝኾነ ይኹን መድረኻት ኣልዒሎምዎም ኣይፈልጡን ኢሎም።
Politics,ፕረዚደንት ዑመር ኣልበሽር ንዝሓለፈ ሓደ ዓመት ተዓጽዩ ዝጸንሓ ዶብ ኤርትራ ከምዝኽፈት ሎሚ ሓሙስ ኣፍሊጦም። ሱዳን ነቲ ዶብ ምዝውዋር ኣጽዋርን ሰባትን ደው ንምባል ብዝብል ኣብ ከሰላን ሰሜናዊ ኩርዱፋን ናይ ህጹጽ እዋን አዋጅ ኣብ ጥሪ 2018 ድሕሪ ምእዋጃ ምዕጻዋ ይፍለጥ። “ሎሚ ካብ ከተማ ከሰላ ኮይነ ምስ ኤርትራ ዘሎ ዶብና ንኸፍቶ ከምዘለና ከበስረኩም እፈቱ። ምክንያቱ ኣሓትናን ኣሕዋትና እዮም ፖለቲካ ድማ ኣይክከፋፍለናን’ዩ” ክብሉ ፕረዚደንት ኣል በሽር ኣብቲ ቦታ ንዝተረኽቡ ደገፍቶም ተዛሪቦም። ፕረዚደንት ኣልበሽር ካብ ከሰላ ነዚ ኣብ ዘበሰረሉ ጊዜ ማሕበር ሰብሞያ ሱዳን ኣብ ዝተፈላለየ ከተማታት’ታ ሃገር ናይ ተቓውሞ ሰልፊ ክካየድ ጸዊዑ’ሎ።
Politics, ድሕሪ ውዕል-ሰላምን ንቡር ምሕዝነትን ኤርትራን ኢትዮጵያን፡ እንታይ ይግበር ኣሎ ዝብል እኹል ሓበሬታ ንረክብ የለናን፡ ብዝብል፡ ኤርትራውያንን ኢትዮጵያንን ብፍላይ ግን ኤርትራውያን ምሕታቶም ኣሐይሎም ኣለዉ። ካልኦት ድማ፡ ካብ`ቲ ኣብ ኣስመራን ሪያድን ዝተፈረመ በዓል ሓሙሽተን ሸውዓተን ነጥብታት ዝነጥር ሓበሬታ ክህሉ ኣይክእል`ዩ ይብሉ። በቲ ሓደ ኸኣ፡ ጉዳይና ካብ ማዕከናት ዜና ኢትዮጵያ ክንሰምዖ፡ ብፍላይ`ውን ቀዳማይ ሚንስተር ኣቢይ ኣሕመድ ኣብ ክንዲ ኤርትራ ኮይኑ ይዛረብ እንተሃልዩ ታክቲካዊ ኣካይዳ ኣይኮነን፡ ብስለት ፖለቲካ ዝጎድሎ ኣካይዳ`ዩ ይብሉ።
Politics,ዶ/ር ደብረጽየን ገብረሚካኤል ምስ መራሒ ኤርትራ ፕረዚደንት ኢሳያስ ኣፈወርቂ ዝገበርዎ ክልተኣዊ ልዝብ ‘ጉዳይ ክልቲኦም ኣሓት ህዝቢታት ሰላሞምን ረብሓታቶምን ብቀጻሊ ናይ ምርግጋጽን ዘለው ሽግራት ብከመይ ከምዝፍትሑ ዝነጸርሉ’ ከምዝኾነ ወ/ሮ ልያ ካሳ ገሊጸን። እዚ ከም’ዚ’ሉ ከሎ፣ ቀዳማይ ሚኒስትር ኣየርላንድ ኣብ ትግራይ ወግዓዊ መገሻ ዝሓለፈ ሰሙን ፈጺሞም ኣለው። ‘ኣየርላንድ ነቲ ሎሚ ኣብ መላእ ኢትዮጵያ ዝተረኸበ ሰላምን ምዕባለን ንክረጋገጽ ካብ ዕጥቃዊ ቃልሲ ጀሚሩ ኣብ ጎኒ ህወሓትን ህዝቢ ትግራይን ዝቆመ’ዩ’ ኢለን ሓላፊት ቢሮ ርክብ ህዝቢን መንግስትን ክልል ትግራይ ወ/ሮ ሊያ ካሳ።
Politics,ኣካፍል ‘ሕጂ’ውን ቅኒት መዝሙር ሰላም ንክልቲኡ ህዝቢታት’ ኣብ ትሕቲ ዝብል ቴማ ጽባሕ ቀዳም ተቐማጦ መዓስከር ስደተኛታት ማይ ዓይኒን ከባቢኡን ዲቕ ዝበለ ሙዚቃዊ ምርኢት ይጽበዮ ኣሎ። ነቲ ሙዚቃዊ ምራኢት ንምድማቕ ኮኸባት ኪነ ጥበባዊያን ኢትዮጵያን ኤርትራን ናብ’ቲ ስፍራ ተበጊሶም ኣለው። ሎሚ ዓርቢ ኣብ ሽረ ምስ በጽሑ ዘዘራረብናዮም ኢትዮጵያዊ መርከብ ባርያጋብር (ቦኒትዋ)ን ኤፍረም ኣማረን ‘ናብ’ቲ ምርኢት እኹል ምድላው ገይሮም ከምዝነቐሉ’ ገሊጾምልና ኣለው። ኤርትራዊ ናሆም ዮሃንስን ኣድያም ስብሓቱን’ውን ኣብ’ቲ መድረኽ ከምዝሳተፉ ዝረኸብናዮ ሓበሬታ ገሊጹ’ሎ። እንተኾነ ኣድያም ምስ ኣዳለውቲ (ምኽንያቱ’ኳ ኣይፈለጥናዮን) ስለዘይተሰማመዐት ክሳብ’ዚ ዜና’ዚ ዘዳለናሉ ሰዓት ናብ ሽረ ከምዘይኣተወት ንምፍላጥ ኪኢልና ኣለና።
Politics,ቤት ምኽሪ ወከልቲ ኢትዮጵያ ነቲ ‘ኣሳሓሓቢ ዝተባሃለ ሕጊ ወሰን ምምሕዳርን መንነትን’ ብኣብዛሓ ድምጺn ብኣርባኦተ ተኣቅቦን ትማሊ ሓሙስ ኣጽዲቕዎ ኣሎ። ወከልቲ ትግራይ ኣባላት እቲ ፓርላማ ብሙልኦም ግና ነቲ ረቒቕ ሕጊ ተቃዊሞምዎ ኣለው። ቪኦኤ ዘዘራረቦም ኣባል ፓርላማ ኢትዮጵያ ኣቶ ኣጽባሃ ኣረጋዊ ‘እቲ ዝቀረበ ረቂቕ ምስ ሕገ መንግስቲ ኢትዮጵያ ስለዝራጸም’ዩ ዝተቃወምናዮ’ ይብሉ። ኣባላት’ቲ ፓርላማ ግና ‘እቲ ንጉዳይ መንነትን ወሰንን’ ኣጽኒዑን ተኸታቲሉን ምክረ ሓሳብ ዘቕርብ ኮምሽን ምስ ሕገ መንግስቲን ስልጣን ቤት ምኽሪ ፈደረሽንን ዝጻባእ ኣይኮነን’ ይብሉ።
Politics,ኣቦ-መንበር ደሞክራሲያዊ ምትሕብባር ትግራይ ዶ/ር ኣረጋዊ በርሀ፡ ህዝቢ ትግራይ ካብ ህወሓት ዘውጽኦ ኣማራጺ ይሓትት ኣሎ ፡ ኣብ መቐለ ሰልፊ እንተንጽውዕ ብዙሕ ህዝቢ ምተረኽበልና ኢሎም። ዶ/ር ኣረጋዊ በርሀ፡ ምስ ዓረናን ደምህትን ብሓባር ንምስራሕ ይዘራረቡ ከምዘለዉ`ውን ኣፍሊጦም። ምስ ቀ/ሚ ኣቢይ ኣሕመድ ዝገበርዎ ኣኼባ ዕዉት ምንባሩ ዝገለጹ ዶ/ር ኣረጋዊ፡ ህዝቢ ትግራይ ካብ ህወሓት ዘውጽኦ ኣማራጺ ይሓትት ኣሎ ፡ ኣብ መቐለ ሰልፊ እንተንጽውዕ ብዙሕ ህዝቢ ምተረኽበልና ኢሎም።
Politics,ኣብ ክልል ቤንሻንጉል ጉሙዝ ፍሉይ ወረዳ ማኦ-ኮሞ ጣቢያ ቨንሸባ ኣብ ልዕሊ ኢንቨስተራት ሕርሻ መጥቓዕቲ ተፈፂሙ ዕጡቓት ንሸውዓተ ሰራሕተኛታት ሕርሻ ዓፊኖም ከምዝወሰዱ፣ካልኦት ካብቲ ዓፈና ዘምለጡ ሸውዓተ ሰራሕተኛታት ድማ ኣብ ዱር ተሓቢኦም ከምዝርከቡ ንድምጺ ኣሜሪካ ገሊፆም። ናይቲ ክልል ምምሕዳር መጥቓዕቲ ምፍፃሙ ብምርግጋፅ ፈፀምቱ ናይ ኦነግ ኽዳንን ኣርማን ዝለበሱ መንነቶም ዘይተፈልጡ ዕጡቓት እዮም ክብል ከሎ ኦነግ ግን ኣብ ልዕሊ ዝኾነ ይኹን ኣካል መጥቓዕቲ ናይ ምፍፃም ዕላማ የብሉን፤ኣብቲ ከባቢ እውን ኣይንቀሳቐሰን ኢሉ’ሎ። ብመሰረት ካብቲ መጥቓዕቲ ዘምለጡ መሰኻኽር ብቕድሚ ትማሊ ሰንበት 7 ታሕሳስ 2011 ዓ/ም ኣጋምሸት ዕጡቓት ብሃንደበት ንናይ ሕርሻ ማእኸል ብምውራር መጥቓዕቲ ምፍጻሞም ይገልጹ።
Politics,ድሕሪ ምኽታም ኣሳሪ ሰነድ ሰላም፣ ኢትዮጵያን ኤርትራን ዶባዊ ማዕጾአን ብወገን ዛላምበሳን ራማን ከምኡውን ብወገን ቡሬ-ዓሰብ ንትራፊክ ክፉት ካብ ዝኾን ኣስታት ሰለስተ ወርሒ ተቖጺሩ'ሎ። ርክብ ህዝቢ ምስ ህዝቢ ናብ ንቡር ንምምላስ ብዙሕ ጻዕሪን ስራሕቲን ዘድልዮ'ኳ እንተኾነ ዛጊድ ዝተራእየ ዋሕዚ ሰባትን ማካይንን ልዕሊ ትጽቢት ብዙሓት ኮይኑ'ሎ። ኣጋይሽ ናይ ሎሚ መደብ ህዝቢ ምስ ህዝቢ'ውን ናብ'ዚ ብርኪ'ዚ ንበጽሕ ኢና ኢሎም ይግምቱ ከምዘይነበሩ ይዛረቡ። እንተኾነ 'እቲ ርክብ ናብ ንቡር ንምብጻሕ ቀዳማይ ክስራዕ ዘለዎ ጉዳይ ኣሎ፣ ንሱ'ውን ጉድይ ምሕንጻጽ ዶብ'ዩ' ይብል ኤርትራዊ ዳንኤል ብርሃነ። ኢትዮጵያ ሃይሉ ከበደ ብወገኑ 'እቲ መስርሕ ምሕንጻጽ ዶብ ክሳብ ዝፍጸም ህዝብታት ክልቲኤን ሃገራት፣ ኣብ'ተን ዝተዳመዩለንን ዝተቐብሩለንን ከተማታትን ቁሸታትን ከይተረፈ ልምዓታዊን ሓባራዊን ፕሮጀክታት ሓንጺጽና ንብገሰሉ እዋን'ዩ ዘድልየና' ይብል።
Politics,ኣብ ኢትዮጵያ ኣብቶም ዝሓለፉ 16 ዓመታት በዝሒ ኣብ ትሕቲ ፀፍሒ ድኽነት ዝነበሩ ዜጋታት ዝነከየ እንተኾነ እውን ኣብ መንጎ ድኻን ሃፍታምን ዝነበረ ኣፈላላይ ምስፍሑ ናይ ሕቡራት መንግስታት ፕሮግራም ልምዓት /UNDP/ ፀብፃብ ሰብኣዊ ልምዓት ኢትዮጵያ 2018 ሎሚ ዕላዊ ኣብ ዝገበሮ መፅናዕቲ ኣፍሊጡ። እቲ መፅናዕቲ ፅፈት ካልኣይ ብርኪ ቤት ትምህርቲ ትሑት ምዃኑ እውን ሓቢሩ’ሎ። 
Politics,ኣብ ፈረንሳይ Strasbourg ተባሂሉ ኣብዝፅዋዕ ፍሉጥ ማእኸል ዕዳጋ Christmas ትማሊ ሰሉስ ቶኪሱ ንኽልተ ሰባት ዝቐተለን ንካልኦት 13 ሰባት ዘቑሰለን ዕጡቕ ንምሓዝ ሰፊሕ ዳህሰሳ ይካየድ ኣሎ። ኣብቲ ዕዳጋ ድሕሪ ዝተኻየደ ቶኽሲ እቲ ጥርጡር ምስ ኣምለጠ ሰበስልጣን ፈረንሳይ ኣማእቲ ሓይልታት ፀጥታ ኣዋፊሮም ኣለው። ተጠርጣሪ ኣብ ዝርዝር ጥርጡራት ኣኽረርቲ ዝነበረ ወዲ 29 ዓመት ሸሪፍ ሸካት ምዃኑ ሰበስልጣን ገሊፆም።ስለምንታይ ነቲ መጥቓዕቲ ከምዝፈፀሞ ግን ኣይተፈልጠን። ፈረንሳይ ስግኣት ፀጥትኣ ናብ ዝለዓለ ደረጃ ሓፍ ኣቢላቶ’ላ። 
Politics,ናይ ዩናይትድ ስቴትስ ፕሬዝዳንት ዶናልድ ትራምፕ ‘’ብግዲ ካብ ስልጣን ምውራድ’’ ዝብል ኣየሻቕለንን ኢሎም። ሮይተርስ በይኑ ምስ ፕሬዝዳንት ትራምፕ ኣብ ዘካየዶ ቃለ ምልልስ ‘’ዝኾነ ይኹን ጌጋ ንዘይፈፀመን ኣብ ታሪኽ ሃገርና ዝዓበየ ቁጠባ ዝፈጠረን ሰብ ኣገዲድካ ንምውራድ ኣፀጋሚ እዩ’’ ምባሎን ንትራምፕ ዝጠቐሰ ሮይተርስ ትማሊ ሰሉስ ፅሑፍ ኣውፂኡ’ሎ። ዴሞክራሲያዊያን ተቓወምቲ ናይ ትራምፕ ጠበቓ ማይክል ኮሀን ቅድሚ ናይ 2016 ኣ/ፈ ምርጫ ምስ ምኽፋል ገዘብ ንኽልተ ደቂ ኣንስትዮ ብዝተኣሳሰረ ነቲ ጉዳይ ኣልዒሎምዎ ኣለው።ዓቀብቲ ሕጊ እቲ ክፍሊት ብትእዛዝ ዶናልድ ትራምፕ እዩ ተፈፂሙ ይብሉ። ላዕለዎት መራሕቲ ፓርቲ ዴሞክራስት እቲ ኽሲ ብግዲ ካብ ስልጣን ንምውራድ ዘኽእል ምዃኑ ርግፀኛታት እንተዘትኮኑ እውን ዴሞክራሲያዊያን ኣባላት ቤት ምኽሪ ግን እቲ ኽፍሊት ንሕጊ ወፍሪ ምርጫ ዝጠሓሰን ካብ ስልጣን ብግዲ ዘውርድን እዩ ይብሉ ኣለው። ትራምፕ ንሮይተርስ ኣብሃብዎ ቃልን ግን እቲ ገንዘብ ካብ ወፍሪ ምርጫ ኣይተኸፈለን ‘’ዝፈፀምናዮ ጥሕሰት የለን’’ኢሎም ኣለው።
Politics,‘ልዕልነት ሕጊ ንኩሉ ብማዕረ’ዩ ክሰርሕ ዘለዎ ዝብል እምነት ኣለኒ’ ዝበለት ወ/ሮ ልያ ካሳ ‘ዝኾነ ሰብ ብዘጥፈኦ ገበን ክሕተት ኣለዎ፣ እዚ ድማ ኣብ ኢህወዴግ ይኹን ኣብ ገምጋማት ብሄራዊ ውድባት ምስ ክራይ ኣካብነት ተኣሳሲሩ፣ ምስ ምግሃስ ሰብኣዊ መሰላት ተኣሳሲሩ ዝራኣዩ ሽግራት ተነጺሮም ብተወኺ ኣብ ካልኦት ኣብያተ ዕዮ’ውን ከይተረፈ ዝኽሰቱ ግዕዝይና’ውን ተፈቲሾም ንኹሉ ብዝሓትት መልክዕ ናብ ሕጊ ክቐርቡ ከምዝግባእ ናይ ኢህወዴግ ውሳነ’ዩ፣ ናይ ህወሓት ውሳነ’ውን እዩ’ ትብል ክልላዊ መንግስቲ ትግራይ ንቀ/ሚ ኣብዪ ኣሕመድ ዝመርሕዎ መስርሕ ለውጢ ትዕንቅፍ’ያ እናተባሃለት’ያ ትሕመ’ሞ እስኪ ሪኢቶኺ ሃብና ዝብል ሕቶ ምስ ቀረበላ። ንሳ ወሲኻ ‘ልዕልነት ሕጊ ይከበር ዝብል ናይ ኩላትና ሽኻል’ያ’ እንተኾነ ኣብ ልዕሊ ሓደ ብሄር ትሰርሕ፣ ኣብ ልዕሊ ካልእ ብሄር ግን ዘይትሰርሕ ክትኮን ኣይግባእን’ እውን በለት ንሳ።
Politics,ናይ ኢትዮጵያ ጉባኤ ሰብኣዊ መሰል /ሰመጉ/ ዝተጀመረ ጉዕዞ ለውጢ ንምቕፃል ዝሓለፈ ሽግር ብሕጋዊ ስርዓትን ዕርቅን ምስጋር አማራጺ የብሉን ኢሉ።መንግስቲ ብሰንኪ ግጭት ንዝተመዛበሉ ዜጋታት ዘድልይ ሰብኣዊ ረድኤት ከቕርብን ናብ ዝነበሩዎ መሊሱ ከጣይሶምን ሓቲቱ። ቅድም ክብል ጉባኤ ሰብኣዊ መሰላት ኢትዮጵያ ተባሂሉ ዝፅዋዕ ዝነበረ ጉባኤ ሰብኣዊ መሰላት/ሰመጉ/ መበል 70 ዓመት ዓለምለኸ መዓልቲ ሰብኣዊ መሰላት ምኽንያት ብምግባር ሎሚ ኣብዝሃቦ መግለፂ ንኽልተ ተፃባእቲ ዝበሎም ፍፃመታት ትኹረት ሂቡ’ሎ። እዚ በዓል ኣብዝኽበረሉ እዋን ኢትዮጵያ ብሓደ ወገን ንምምሕያሽ ሰብኣዊ ኩነታትን ዴሞክራሲያዊ ስርዓትን ዝለዓለ ፃዕሪ ኣብዝግበረሉ፣በቲ ኻልእ ወገን ድማ ነዚ እናተፈታተኖ ዝርከብ ሰፊሕ ሽግራት ኣጋጢሙዋ ይርከብ ይብል። ኣቦ መንበር ኮሚቴ ፈፃሚ ስራሕ ሰመጉ ኣቶ ኣምሃ መኮነን ኣብ ዝተፈላለዩ ክፋላት እታ ሃገር ብሰንኪ ዝልዓሉ ግጭታት ብዙሓት ዜጋታት ካብ ናይ ንዓመታት ዝነበርሉ ከባቢ ተመዛቢሎም ኣብ ብዙሕ ሽግር ይርከቡ ይብሉ። 
Politics,ኣብ ዝተፈላለዩ ዩኒቨርስታት ኢትዮጵያ ይረአ ዘሎ ብሄር ተኮር ግጭት ተማሃሮ ብምቅዋም ተማሃሮ ዩኒቨርስቲ ኣምቦ ትማሊ ሶኑይ ሰላማዊ ሰልፊ ኣካይዶም።ብሄር መሰረት ገይሩ ዝካየድ ግጭት ብእዋኑ ክእረም ኣለዎ እውን ኢሎም። ፕረዚዳንት ዩኒቨርስቲ ኣምቦ ዶ/ር ታደሰ ቀንኣ ናይ ኩሎም ተማሃሮ ብሄር ብሄረሰባት ብሓባር ወፂኦም ንዓና ኣይገልፀናን ክብሉ ምቅዋሞ ዝምስገን እዩ ኢሎም። ኣብ ዩኒቨርስቲ ጎንደር ተኸሲቱ ዝነበረ ግጭት እውን ብሰላም ከምዝተፈትሐ ፖሊስ ከተማ ጎንደር ሓቢሩ። ብኻልእ ወገን ኣብ ዩኒቨስርቲ ኣሶሳ ህይወት ሰለሰተ ሰባት ምስ ዘጥፍአ ግጭት ብዝተኣሳሰረ ንሓደ ተጠርጣሪ ምሓዙ ፖሊስ ገሊፁ’ሎ።ኮሚሽነር ኮሚሽን ፖሊስ ክልላዊ መንግስቲ ቤንሻንጉል ጉሙዝ ሰይፈዲን ሃሩን ንድምጺ ኣሜሪካ ኣብዝሃብዎ ቃል እቲ ተጠርጣሪ ኣብ ትሕቲ ቁፅፅር ዝውዓለ ብሓይሊ ምዃኑን ብምግላፅ ድሕሪኡ ብዝተኻየደ ፍተሻ ዝተፈላለዩ መረዳእታት ተረኺቡ’ሎ ኢሎም።
Politics,ናይ ሜቴክ ዋና ዳይርከተር ሜጀር ጀነራል ክንፈ ዳኘውን ምኽትል ሃገራዊ ኣገልግሎት ድሕነት ኣቶ ያሬድ ዘሪሁንን ዝርከቡዎ ሓለፍቲ ትካላት መንግስቲ፣ላዕለዎት ሰበስልጣን መንግስቲ ዝነበሩን ውልቀ ሰባትን ብግዕዝይናን ብመግሃስቲ ሰብኣዊ መሰላትን ተጠርጢሮም ኣብ ትሕቲ ቁፅፅር ይውዕሉን ቤት ፍርዲ ይቐርቡን ኣለው። ንብረትን ሃፍትን መንግስቲ ዘጠፋፍኡን ንሰብኣዊ መሰላት ዝግሃሱን ኣብ ትሕቲ ቁፅፅር ምውዓሎም ግቡእ እዩ፤ኣብ ሓደ ወገን ዘተኮረ ከይኸውን ግን ስግኣት ኣለኒ ይብሉ ኣብ ዩኒቨርስቲ መቐለ ምምህር ሕግን ዲን ኮሌጅ ሕግን ስነ መንግስትን ኣቶ ገብረህይወት ሓዱሽ።ኣብ ዩኒቨርስቲ መቐለ መምህር ኣቶ ኣብርሃ ሃይለዝጊ ብወገኑ ንተጠርጠርቲ ምእሳር ግቡእ’ዃ እንተኾነ እዚ ሕዚ ዝካየድ ዘሎ ማእሰርቲ ግን ኮነ ኢልካ ንትግራዋይ ንምድኻም ዝዓለመን ፖለቲካዊ መበገሲ ዘለዎን ስጉምቲ እዩ ይብል።ብሓቂ እንተኾይኑ ህይወት ሰብ ዘጥፍኡ ገበነኛታት ኢሉ ዝወፀውዖም ስልጣን ክወሃቦ ከይኮነስ ክሕተቱ ነይሩዎ ይብል።
Politics,ባይቶ ጸጥታ ሕቡራት ሃገራት ኣብ ልዕሊ ኤርትራ ዝተነብረ እገዳ ክለዓል ብምሉእ ድምጺ ውሳነ ኣሕሊፉ’ሎ። መንግስቲ ኤርትራ ኸአ ብዛዕባ’ዚ ኣብ ዘውጽኦ መግለጺ ነቲ ውሳነ ብሃጎስ ከምዝተቐበሎን ብምግላጽ ነዚ ብጽንዓት መኪቶን ንዝበሎም ኣብ ውሽጢን ወጻኢ ዝነብር ህዝቢ አአርትራ ብምን አድ እዚ ማዕቐብ ብቐደሙ’ኸ ንምንታይ ተነቢሩ ክብል ሓቲቱ’ሎ። እቲ ኣብ ታሕሳስ 2009 ዝተነበረ ማዕቐብ ካብን ናብን ኤርትራ መሸጣ ኣጽዋራት ዝክልኽል መገሻ ላዕለዎት ሰበ ስልጣን መንግስትን ወታሃደራዊ ሰበ ስልጣናትን ዝቕይድ’ዩ ኔሩ። እቲ ማዕቐብ ዝተነበረ ኤርትራ ምስ ኣብ ሶማል ዘለው ጥሩፋት ዕጡቓት ጉጅለታት ትድግፍ’ያ ክብል ተቆጻጻሪ ጉጅለ ህቡራት ሃገራ ብዘቕረቦ ጸብጻብ መሰርት’ዩ። ኤርትራ ግን ነዚ ክስታት ብተደጋጋሚ ክትነጽግ ጸኒሓ’ያ።
Politics,ኣብ ክልል ኣምሓራ ዞባ ምዕራብ ጎንደር ከባቢ መተማ ህውከት ተፈጢሩ፤ ህይወት ሰብ ጠፊኡ፤ሰባት ካብ መንበሪኦም ተመዛቢሎም ኣለው።ኣብ ልዕሊ ተወለድቲ ትግራይን ብሄረሰብ ቅማንትን ዘተኮረ መጥቓዕቲ እንተኾነ እውን እቲ ዝኸፍአ ግን ኣብ ልዕል ተጋሩ እዩ ይብሉ ድምጺ ኣሜሪካ ዘዘራረቦም ነበርቲ ምዕራብ ጎንደር።ክልላዊ መንግስቲ ትግራይ ነቲ መጥቓዕቲ ብምኹናን ናይ ክልል ኣምሓራ ላዕለዎት ሓለፍቲ ውልቀ ሰባት ኩነታት ንክርበሽ ኣመራርሓ ዝሃቡ ስለ ዝኾኑ ናብ ሕጊ ክቐርቡ ይግባእ ክብል ትርር ዝበለ መግለጺ ኣውፂኡ’ሎ።ክልላዊ መንግስቲ ኣምሓራ ሎሚ ኣብዘውፅኦ መግለፂ ድማ ኣርባዕተ ሰባት ከምዝተቐትሉ ብምሕባር ዝተሰምዖ ሓዘን ገሊፁ’ሎ። ብቕድሚ ትማሊ ሶሉስ ድሕሪ ስዓት ኣብ ከተማ መተማ መጥቓዕቲ ከምዝጀመረ ዝገለፀ ወናኒ ናይ መስተ ግሮሶሪ ብሃንደበት ብሰንኪ ዝተፈፀመ መጥቓዕቲ ንህይወቱ ሃዲሙ ኣብ ወታደራዊ ካምፕ ከምዘዕቖበን ብፅባሒቱ ናብ ሱዳን ከምዝኣተወን ገሊፁ።ንብረቱ ከምዝተዘረፈን ከምዝተቓፀለን ሓቢሩ’ሎ።
Politics,ሰልፊ ዴሞክራት ኣሜሪካ ትማሊ ኣብ ዝተኻየደ ምርጫ ኮንግረስ 219 ብ 193 ዝኾነ ውጽኢት ዓወት ዝቐንዖም ክኸውን እንከሎ: ሰልፊ ሪፖብሊካውያን ድማ ኣብ ምርጫ መናብር ሰነት 51ብ 45 ዝኾነ ውጽኢት ተዓዊቶም ኣለው። ብመሰረት ትማሊ ኣብ ዝተኻየደ ምርጫ ዝተረኽበ ውጽኢት ናይ ብ'ሚድ ተርም' ዝፍለጥ ኣብ ነፍስ ወከፍ ክልተ ዓመት ዝካየድ ምርጫ ኣሜሪካ እቲ ብሰልፊ ሪፖብሊካውያን ተዓብሊሉ ዝነበረ መናብር ኮንግረስ ናብ ሰልፊ ደሞክራትስ ዝተመሓላለፈ ክኸውን እንከሎ: መናብር ሰነት ግን ሕጂውን ኣብ ትሕቲ ቁጽጽር ሰልፊ ሪፖብሊካውያን ኮይኑ ክቕጽል እዩ። 
Politics,ኣብ ኤርትራ ከተማ ኣስመራ ተወሊዱ ንዓቕሚ አዳም ምስ በጽሓ ተመርዕዩ፡ ቆልዑ ወሊዱ ክሳብ ጊዜ ናጽነት ኤርትራ ድማ ኣብኡ ይነብር ኔሩ። ድሕሪ ናጽነት ኤርትራ ናብ ኢትዮጵያ ብምዃድ ብሞያ ጋዜጠኝነት ቀጺሉ። ናብ ዝዓበየላ ከተማ ኣስመራ ስድራ ንምርኣይ ምስ ኸደ ኹናት ኢትዮ ኤርትራ ተወሊዑ። ንሱ’ውን ብሓይልታት ጸጥታ ኤርትራ ተታሒዙ ንዝሓለፈ 20 ዓመታት ኣብ ቤት ማእሰርቲ ኤርትራ ድሕሪ ምጽናሕ ኣብ ዝሓለፈ ቁሩብ መዓልታት ተፈቲሑ ናብ አዲስ አበባ ዝርኸቡ ስድራ ቤቱ ክጽንበር ክኢሉ’ዩ።
Politics,መንግስቲ ኤርትራ፣ ንጉዳይ ኣቶ ብርሃነ ኣብረሀ ኪዳነ፣ ብመንጽር ሰነድ ሰብኣዊን ህዝባዊን መሰላት ኮምሽን ኣፍሪቃ፣ ኣብ ውሽጢ 15 መዓልታት ግብረ መልሲ ንክህብ መጸዋዕታ ቀሪቡሉ። እቲ ቅድሚ 4 መዓልታት ናብ መንግስቲ ኤርትራ ዝተላኣኸ ደብዳቤ፣ ኮምሽነር ሰብኣዊ መሰላት ሕብረት ኣፍሪቃ ‘ብተወካሊ ሰሎሞን ወልደክርስቶስን ማሕበር ሕጊ ኤርትራዊያንን ንዝቀረበሉ ጥርዓን ተመኩዙ፣ 73 ዓመት ዝዕድሚኡ ኤርትራዊ ብርሃነ ኣብረሀ ኪዳነ፣ ሚኒስትር ዓለም ለኸ ምዕባለን ሚኒስትር ገንዘብን ኤርትራ ከምዝነበረ ይሕብር። ክልቲኦም ወገናት፣ ኣቶ ብርሃነ ኣብረሀ፣ 17 መስከረም 2018 ብሓይሊታት ጸጥታ መንግስቲ ኤርትራ ናብ ዘይተነጸረ ቦታ ከምዝተወሰደ ገሊጾም’ለው። መንግስቲ ኤርትራ ዛጊድ ዝወሰዶ ስጉምቲ፣ እቲ ደብዳቤ ካብ ዝተላኣኸሉ ዕለት ጀሚሩ ኣብ ውሽጢ 15 መዓልታት ብመሰረት ሕጊ ኮምሽን ሰብኣዊ መሰላት ቁጽሪ 98 ንኡስ ቑጽሪ 4 ግብረ መልሲ ንክህበሉ እቲ ኮምሽን ጸዊዑ’ሎ።
Politics,ኣብ ክልል ኣምሓራ ዞባ ምዕራብ ጎንደር ወረዳ ቋራ ከተማ ገለጎ ናብ 22 ጥቅምቲ ኣብ ዘውግሐ ለይቲ መንነት መሰረት ዝገብረ መጥቓዕቲ ከምዝተፈፀመ ግዳይ መጥቓዕቲ ኮይንና ዝበሉ ንቪኦኤ ገሊፆም። ንህይወቶም ክብሉ ኣብ ናይ ፌደራል ካምፕ ኣዕቒቦም ከምዝርከቡ ዝገለፁልና ዘዘራረብናዮም ብንግዲ ዝመሓደሩ ነበርቲ እታ ከተማ ዒላማ እቲ መጥቓዕቲ ተጋሩን ኣባላት ብሄረሰብ ቅማንትን ምዃኖም ይገልፁ።በቲ መጥቓዕቲ ሓደ ሰብ ምማቱን ኣብ ልዕሊ ሓሙሽተ ሰባት ናይ ኣካል ጉድኣት ከምዝወረደን ሓቢሮም ኣለው።ሓሙሽተ ናይ ዓለባ መሸጢ ቡቲካት፣ሓደ ናይ ነዳዲ መከፋፈልን ናይ ሓፂን መፂን መሸጢ መደብርን እውን ንብረት ተዘሪፉ በራሚል ነዳዲ ከምዝተቓፀለ ሰብ ንብረት ገሊፆም ኣለው። ተወላዲ ብሄረሰብ ቅማንት ዝኾነን ድሕሪ እቲ ግጭት ኣብ ከተማ ጭልጋ ከምዝርከብ ዝገለፀን ኣቶ ሃይለማሪያም ኣባተ እቲ መጥቓዕቲ መንነት ምሰረት ዝገበረ እዩ ይብል።
Politics,'ሃይማኖታዊ መበገሲን ሕልናዊ ተቃውሞን፣ ኣብ ሃገራዊ ኣገልግሎት ንዘይምስታፍ ብቁዕ ምኽንያት ኮይኑ ተቐባልነት ክረክብ ከምዝግባእ' ላዕለዋይ ቤት ፍርዲ ደቡብ ኮርያ ወሲኑ። እቲ ቤት ፍርዲ ሎሚ ሓሙስ ዘሕለፎ ብይን፣ ነቲ ብምኽንያት እምነቱ ኣብ ሃገራዊ ኣገልግሎት ኣይሳተፍን ዝበለ ናይ የሆዋ ምስክር፣ ገበነኛ እዩ ኢሉ ዝሓለፈ ውሳነ ታሕተዋይ ቤት ፍርዲ ዝሳዓረ’ዩ። ላዕለዋይ ቤት ፍርዲ ደቡብ ኮርያ ‘ካብ 18 ክሳብ 35 ዓመት ዝዕድሚኦም መናእሰይ’ታ ሃገር፣ ኣብ ሃገራዊ ኣገልግሎት እንተዋሓደ 2 ዓመት ከገልግሉ ኣለዎም’ ኢሉ ወሲኑ ከምዝነበረ ዝዝከር’ዩ። እቲ ላዕለዋይ ቤት ፍርዲ ናብ’ዚ ናይ ሎሚ ብይን ዝበቅዐ፣ ሕገ መንግስታዊ ቤት ፍርዲ’ታ ሃገር፣ ንሕልናዊ ተቃወምቲ ኣማራጺ ኣገልግሎት ክቕርበሎም ኣለዎ ዝብል ብይን ድሕሪ ምሕላፉ’ዩ።
Politics,‘ኣብ ሞንጎ ኢትዮጵያን ኤርትራን ዝተኸትመ ውዕል ሰላም ካብ ብደረጃ መራሕቲ ናብ ህዝቢ ክሳብ ዘይወረደ ውጽኢታዊ ክኾን’ዩ ዝብል እምነት ከምዘይብሉ’ ይዛረብ ዶ/ር በረከት ብርሃነ። ዶ/ር ክንፈ ኣብራሃ ብወገኑ ‘እቲ ተበግሶ ሰላምን ምዕባለን ምስ ዝምልከቶም ሰበ ስልጣን መንግስቲ ኤርትራ ተራኺብካ ንምዝርራብ ምቅርራብ ከምዘሎ’ ጠቒሶም። መገዲ ራማ ዓዲዃላ ባሕቲ መስከረም ክኽፈት ከሎ ኣብ’ቲ ስፍራ ዝነበሩ መሰኻኽር ናይ ዓይኒ’ዮም ክልቲኦም ኣጋይሽና። ንሰላምን ምዕባለን ክልቲኤን ሃገራት ዝነጥፍ ማእከል መጽናዕትን ምርምርን ኣብ ዶብ ክልቲኤን ሃገራት ንምኽፋት ድልየት ከምዘሎ’ውን ይጠቕሱ ኣጋይሽና።
Politics,ኣብ መበል 73 ዓመት ዋዕላ ሕቡራት ሃገራት ንኣተሓሕዛ ሰብኣዊ መሰላት ኣብ ዝገምገመሉ መድረኽ ኤርትራ ብዝምልከት እውን መድረኽ ተኻይዱ ፍልይቲ ራፖርተር ሺላ ኪቱሩት ፀብፃበን ኣቕሪበን ነይረን። ኤርትራ ምስ ኢትዮጵያ ውዕል ሰላም እንተገበረት’ዃ ኣብ ውሽጢ ሃገር ግን መንግስቲ ኤርትራ ሎሚ እውን ሰባት ይኣስርን ንዝተቓወሙዎ ይስውርን ኣሎ ኢለን። ኣብ ጎኒ ጎኒ እቲ መድረኽ እውን “ኤርትራ ኣብ እዋን ሰላም ሰብኣዊ መሰላት ክኽበር ቀሪቡ’ዶ ኣሎ?” ብዝብል ኣኼባ ተኻይዱ ነይሩ።ኣብቲ ኣኼባ ዝተኻፈሉ ሰለስተ ኣጋይሽ ሒዝና ኣለና። ርእይቶ መንግስቲ ኤርትራ ንምርካብ ኣብ ሕቡራት ሃገራት ናይ ኤርትራ ተልእኾ ናብ ዝርከብሉ ከተማ ኒው ዮርክ ኤምባሲ ኤርትራ ደዊልና ንሎሚ ምላሽ ኣይረኸብናን።
Politics,ቤት ምኽሪ ክልላዊ መንግስቲ ትግራይ ሽዱሽተ ደቂ ኣንስትዮን ሚንስተርን ሚንስተር ድኤታን ዝነበሩን ሓዊሱ ትሽዓተ ሓደሽቲ ኣባላት ካብኔ ብቕድሚ ትማሊ ሸይሙ’ሎ።ሰለስተ ኣማሓደርቲ ዞባታትን እውን ተሸይሞም። ቅድም ክብል ምስ ዝነበሩ ኣባላት ካብኔ ሓዊሱ ብድምር 17 ኣባላት ካብኔ እንትኾኑ ካብኦም ትሸዓተ ደቂ ኣንስትዮ እየን። ኣፈጉባኤ ቤት ምኽሪ ዝነበራ ወ/ሮ ቅዱሳን ነጋን ብደረጃ ምኽትል ርእሰ ኣማሓዳሪ ሓላፊ ቢሮ ልምዓት ከተማን ኢንዱስትሪን ዝነበሩ ዶ/ር ኣዲስኣለም ባሌማን እውን ተተኪኦም ኣለው።
Politics,'መበገሲ እታ መጽሓፍ እቲ ኣብ ኢትዮጵያ ይራኣይ ዘሎ ሓደገኛ ኩነታት' ምዃኑ ይዛረብ ኣቶ ሙሉጌታ ኣረጋዊ። ኣብ'ዚ አዋን'ዚ ናይ ሕጊ መምህር ዝኾነ ሙሉጌታ ኣረጋዊ ነታ መጽሓፍ ቅድሚ ምጽሓፉ ብዝኣክል ምርምርን መጽናዕቲን፣ ምስ ሰባትን ተማሃሮን ቃለ ምልልስን ልዝብን ከምዝገበረ ይዛረብ። ኣብ'ታ 'ኣብራክ' ዘርእስታ መጽሓፍ ብሄርን ዘርእን መበገሲ ንፍቕሪ፣ ሓልየት፣ ጽልእን ምጥርታርን፣ ከምኡውን ተንቂ ሞትን ቅትለትን እናኾነ ከሎ ምርኣይ ይካኣል። 'ገለ ሰባት መዘራረቢ እታ መጽሓፍ ዝኾነ ብሄረተኝነት ወይካኣ ዘርኢ ምስ ህወሓትን ኢህወዴግን ከራኽብዎ እንተፈቲኖም ተጋግዮም። ብሄረተኝነት ወይ ዘርኢ ብኢህወዴግ ወይ ህወሓት ዝመጸ ኣይኮነን። ሓቂ'ዩ ኣብ ሕጊ ስለዝወቀጥዎ ኢህወዴግ አጠናኺርዎ'ዩ። ሎሚ ግን ካብ ሕሉፍ ታሪኽና ተማሂርና፣ ከመይ ገይርና ኢና ንቕድሚት ክንግስግስ ንኽእል? ኢልና ክንዘራረብ ኣለና። ሰብ ክንዲዝድላዩ ነቐፌታ ኣንተቕረበ ሕጉስ'የ። ግን ኣነ ክራኣየለይ ዝደልዮ፣ ናብ መንግስቲ ናብ ዝተወሰኑ ውልቀ-ሰባት ናብ መንግስቲ ዘቕነዐ ጥራሕ ኣይንግበሮ። እቲ ጸገም ንኩላትና ክበልዐና ዝኽእል ከቢድ ነገር'ዩ' ይብል ሙሉጌታ ኣረጋዊ።
Politics,ሚንስትራት ጉዳያት ወፃኢ ኢትዮጵያ፣ኤርትራን ሎሚ ረቡዕ ኣብ ሞቓድሾ ብምርኻብ ኣብ ምብራቕ ኣፍሪቃ ዝተረኽበ ሰላም ንምሕያል ብሓባር ንምስራሕ ምስምምዖም ፋና ብሮድካስቲንግ ኮርፖረት ፀብፂቡ። ናይ ኢትዮጵያ ሚንስተር ጉዳያት ወፃኢ ዶ/ር ወርቅነህ ገበየሁ፣ናይ ኤርትራ ሚንስተር ጉዳያት ወፃኢ ኣቶ ዑስማን ሳልሕን ናይ ሶማል ሚንስትር ጉዳያት ወፃኢ ኣሕመድ ኢሴ ኣዋድን ኣብዚ ናይ ሎሚ ረቡዕ ርክቦም ብፍላይ ሰላም፣ምርግጋእን ብልፅግናን ንምርግጋፅ ፃዕርታት ንምሕያል ሰፊሕ ዘተ ከምዘካየዱ'ቲ ዜና ይሕብር።
Politics,ናይ ዩናይትድ ስቴትስ ፕሬዝዳንት ዶናልድ ትራምፕ ሰበስልጣን ቱርኪ ኢስታንቡል ኣብ ዝርከብ ቆንሱላር ስዑዲ ዓረብ ብስዑዳዊያን ወኪላት ተቐቲሉ ሬስኡ ተቖራሪፁ ናይ ዝበሉዎ ኣብ ዩናይትድ ስቴትስ ዝመደብሩ ስዑዳዊ ጋዜጠኛ ጀማል ኻሾጊ ድምፅን ምስልን ‘’እንተድኣ ሃሊዩ’’ ካብ ቱርኪ እደሊ ኣለኹ ክብሉ ገሊፆም። ትራምፕ ሎማዕንቲ ረቡዕ ኣብ ዋይት ሃውስ ዝሃብዎ ሓፂር መግለፂ ንናይ ኒዊሕ እዋን መሓዛ ዩናይትድ ስቴትስ ዝኾነት ስዑዲ ዓረብ ዘለዎም ደገፍ ብምግላፅ ምርመራ ምስዋር ናይቲ ጋዜጠኛ ኣብ መወዳእታ እዚ ሰሙን ክዛዝመ እዩ ኢሎም።ስዑዲ ዓረብ ኻሾጊ ተቐቲሉ ንዝብል ክትነፅጎ ፀኒሓ’ላ። ዩናይትድ ስቴትስ ስለምንታ ንርእሳ ተርሕቕ ኣላ ዝብል ሕቶ ዝቐረበሎም ትራምፕ ‘’ብሓቂ ንምዝራብ ናይ 110 ቢሊዮን ዶላር ዕዲጊት ኣዚዞም ኣለው’’ ክብሉ ገሊፆም።በቲ ምርመራ ንጉስ ሳልማንን ልኡል መሓመድ ቢን ሳልማንን ተሓታቲ እንተድኣ ኮይኖም ዝወስዱዎ ስጉሚት ተሓቲቶም ‘’ኣብ ጎኒ ዝሓሸ ናይቲ ፎርሙላ ጠጠው ክንብል ተስፋ እገብር’’ክብሉ መሊሶም። 
Politics,ኣብ ኢትዮጵያ ክልል ደቡብ ወረዳ ኣማሮ ዕጡቓት ብተደጋጋሚ መጥቓዕቲ ይፍፅምሉ ከምዘሎ ኣማሓዳሪ ናይቲ ወረዳ ንቪኦኤ ገሊፆም። ኣብ መዋስንቲ ከባቢታት ወረዳ ኣማሮን ዞባ ምዕራብ ጉጂን ብሰንኪ ዝተፈጥረ ግጭት ንምዝሓል ካብ ዝኣተው ኣባላት ሓይልታት ምክልኻል ሰለስተ ከምዝተቐትሉን ክልተ ከምዝቖሰሉን ዝተዛረቡ ናይታ ወረዳ ኣማሓዳሪ ኣቶ ኣማኑኤል ኣብደላ እቶም ዕጡቓት ‘’ግንባር ሓርነት ኦሮሞ ምዃኖም ሓበሬታ ኣለና’’ኢሎም። ብዛዕባ እቲ ጉዳይ ሓበሬታ ከምዝበፅሖም ዝገለፁ ኣባል ፈፃሚ ስራሕን ወሃቢ ቃልን ኦነግ ኣቶ ቶሌራ ኣዳባ ፈፃሚኡ ሰራዊት ኦነግ ድዩ፤ኣይኮነን ዝብል ኣብ ምፅራይ ንርከብ ኣለና ክብሉ ንቪኦኤ ግገሊፆም።
Politics,ቀዳማይ ሚኒስተር ኢጣልያ ጁሰፐ ኮንቲ ሎሚ ኣብ ኣህጉራዊ መዓርፎ ነፈርቲ ኣስመራ ኣብ ዝኣተወሉ ፕረዚደንት ኢሰያስ ኣፈወርቂ ዝርከብዎም ላዕለዎት ሰበ ስልጣን መንግስቲ ኤርትራ ኣቀባብላ ገይሮምሉ። ቀዳማይ ሚኒስተር ኢጣልያ ጁሰፐ ኮንቲ ኣብ ኤርትራ ኣብ ዝጸንሓሉ ናይ ሓደ መዓልቲ ናይ ስራሕ ምብጻሕ ኣብ ሞንጎ ኤርትራን ኢጣልያን ዝምልከት ሓባራዊ ምትሕግ ጋዝ ዞባውን ኣህጉራውን ጉዳያት ምስ ላዕለዎት ሰበ ስልጣን መንግስቲ ኤርትራ ክዘራረብ ትጽቢት ተገይሩሎ ኣሎ። ቀ/ሚ ኮንተ ኣቐዲሙ ናይ ክልተ መዓልታት ወግዓዊ ዑደት ኣብ ኢትዮጵያ ምክያዱ ይፍለጥ።
Politics,‘ምሒር ታሕጓስ ዘበገሶ ክልተ ኣንስቲ ርእሰን ምቁጽጻር ኣብዩወን ዝወደቓሉ፣ ክሳብ 26 ጊዜ ዝተሰዓዓማሉ፣ ክትገልጾ ካብ ትኽእል ንላዕሊ’ዩ’ ኣብ መረብ ዝተራእየ ክስተት’ ይብል ዶ/ር ክንፈ ኣብራሃ ብዛዕባ ምርኻብ ህዝቢታት ኢትዮጵያን ኤርትራን ክምስክር ከሎ። ባሕቲ መስከረም ብወገን መረብ ራማ ዝነበረ ኩነታት ዶ/ር በረከት ብርሃነ ክዛረብ ከሎ ‘እዚ ህዝቢ’ዚ ቀ/ሚ ኣብዪ ኣሕመድ ኣብ ኣስመራ ካብ ዝነበረቶ ታሪኻዊት ፍጻመ ሰለስተ ወርሒ’ዩ ተጸብዩ። እዚ ፍቕሪ’ዚ እንዳሃለወ፣ እዚን ከምዝ’ን እንዳሃለወ ስለምንታ’ከ እቲ ምፍልላይ ኣጋጠመ? ናብ ዝብል ሕቶ’ዩ ዘእትወካ’ ይብል። ክልቲኦም ሙሁራት ‘ነቲ ዛጊድ ኣብ ኢድ ህዝቢ ኣትዩ ዘሎ ሰላም መታን ከየምልጠና ንምዕቃቡን ንምጥንካርን ሰላም ዝሰርሕ ትካል ሰላምን ቅያረን (ትራንስፎርሜሽን) ኣብ ክልቲኡ ገጽ ሩባ መረብ ንምኽፋት ምቅርራባት ዛዚሞም ከምዘለው’ ጠቂሶም።
Politics,ኣብ ከተማ ሃዋሳ ክካየድ ዝቐንየ መበል 11 ጉባኤ ኢህወዴግ ንዶ/ር ኣብይ ኣሕመድ ኣቦ መንበር ንኣቶ ደመቀ መኮነን ድማ ምኽትል ኣቦ መንበር ገይሩ ብምምራፅ ሎማ ዓርቢ ተዛዚሙ። ንሰለስተ መዓልታት ኣብ ከተማ ሃዋሳ ክካየድ ዝቐነየ ጉባኤ ኢህወዴግ ናይቲ ውድብ ኣቦ መንበር ዶክተር ኣብይ ኣሕመድ ምኽትል ኣቦ መንበር ኣቶ ደመቀ መኮነን ክኾኑ መሪፁዎም ኣለው።ዶክተር ኣብይ ኣሕመድ ካብ 177 ኣባላት ቤት ምኽሪ ኢህወዴግ 176 ድምፂ ብምርካብ ብዝለዓለ ድምፂ ተመሪፆም ኣለው።ኣቶ ደመቀ መኮነን 149 ድምፂ ብምርካብ ምኽትል ኣቦ መንበር ኮይኖም ኣለው። ኣብቲ ጉባኤ ብተዓዛብነት ካብ ዝተሳተፉ ሓደ ኣቶ ደሳለኝ ሃይሉ እቲ ከይዲ ምርጫ ንኹሉ ግልፂ ከምዝነበረ ብምሕባር ንኣቦ መንበርነትን ምኽትልን ዝነበረ ምርጫ ከምዚ ክብሉ ገሊጾሞ ።
Politics,ሬድዮ ድምጺ ኣሜሪካ ኣብ ኣገልግሎት ቋንቋ ሃውሳ ይሰርሑ ንዝነበሩ 15 ኣባላቱ ካብ ስራሕ ኣጊዱ ወይካኣ ንክእግዶም ወጢኑ ኣሎ። ምኽንያት፣ ዘይግቡእ ባህሪ ኣርእዮም ከምኡውን ዘይግበኦም ክፍሊት ተቐቢሎም ዝብል ክሲ ድሕሪ ምቕራቡ። ዳይረክተር ቪኦኤ ኣማንዳ ቤነት ናብ ሰራሕተኛታት ኣብ ዝሰደደቶ መልእኽቲ ኢሜይል 'መሪሕነት'ቲ ትካል ነቲ ክሲ ቅድሚ ቀረባ ኣዋርሕ ከምዝሰምዐን፣ ምርመራ ከምዘሳለጠን' ጠቒሳ። 'ሕጊ ሚስጢራዊነት ንመንነትን ትሕዝቶን'ቲ ክሲ ንከይንዝርዝሮ ይኽልክለና'ዩ፣ እንተኾነ ድሕሪ መርመራን ምጽራይን'ዩ ናብ'ዚ ስጉምቲ እገዳን ውጡን እገዳን ኣብጺሑና'ውን' በለት ኣማንዳ ቤነት። ቪኦኤ ኣገልግሎት ሃውሳ ናብ ናይጀርያን ኒጀርን ዝፍኖ ኣገልግሎት'ዩ። እቲ ዘይግቡእ ክፍሊት ካብ'ቲ 'ፈነወ ዝቃላሓሉ ዞባ' ከምዝመጸ'ውን ወ/ሮ ኣማንዳ ገሊጻ። ቤነት ኣብ ጽሑፋ 'መሪሕነት ክፍሊ ኣፍሪቃ ነቲ ምርመራን ምጽራይን ሙሉእ ድጋፍ ገይሩን ናብ ውሳነ እገዳን ውጡን እገዳ ንምብጻሕ'ውን ተሓባቢሩን'ዩ' ኢላ።
Politics,ኣሓት ውድባት ኢህወዴግ ኣብዝሓለፉ ሰሙናት ጉባኤአን ብምክያድን መራሕተን ብምምራፅን መበለ 11 ጉባኤ ኢህወዴግ ሎማዕንቲ ረቡዕ 23 መስከረም 2011 ዓ/ም ዋና ከተማ ብሄር፣ብሄረሰባት ህዝብታትን ክልል ደቡብ ኣብዝኾነት ሃዋሳ ጀሚሮም ኣለው። ኣብ ዝሓለፈ ሰሙን ጉባኤኡ ዘካየደ ህውሓት ልዕሊ ፍርቂ ሓደስቲ መናእሰይ ኣባላት ማእኸላይ ኮሚቴ ንክኾኑ እንተገበረ እውን ኣብ ላዕለዋይ መሪሕነት ፖሊት ቢሮ ክንድቲ ዝድለ ኣይኣተውን ይብሉ ሪኢቱኦም ዝሃቡና ምሁራትን ናይ ማሕበራዊ መራኸቢ ኣክቲቪስትታትን።ወ/ሪት ሓዳስ በርሀ ብዓልቲ ሙያ ሕጊ ኮይና ኣብ ከተማ ሽረ እንዳስላሰ ኣብ ዝርከብ ንስድተኛታት ዝሰርሕ ናይ ኖርዌይ ትካል ትሰርሕ።ኣብ ማሕበራዊ ሚዲያ እውን ትነጥፍ። ኣቶ ሃያሉ ጎደፋይ ኣብ ዩኒቨርስቲ ነቀምት መምህር ሰነ-ልምዓት እዩ።ኣብ ማሕበራዊ መራኸቢ ብምፅሓፍ ይፍለጥ።
Politics,መበል 13 ውድባዊ ጉባኤ ህዝባዊ ወያነ ሓርነት ትግራይ (ህወሓት) 'ህዝባዊነትና መሰረት ጽንዓትናን ህዳሴናን' ኣብ ትሕቲ ዝብል ቴማ'ዩ ዝካየድ ዘሎ። ኣቦ መንበር ህወሓት ዶ/ር ደብረጽየን ገ/ሚካኤል ኣብ ዘስምዕዎ መደረ 'ድልየትን ሕቶን ህዝቢ ትግራይ ዝምልሱ ውሳነታት ክሓልፉ'ዮም ዝብል ትጽቢት ከምዘለዎም' ገሊጾም። 'በዚ ታሪኻዊ ኣጋጣሚ'ዚ፣ ኣብ'ቲ ጉባኤ ዝተረኸብና ሕድ-ሕድና ንሕድሪ ስዋኣት ከየዕበርና ንህዝቢ ዝረብሕን ሓሳባትን ውሳነታትን ክነሐልፍ ዲና ወይስ ካልእ ሸርሒ ክንፍጽም?' ኢሎም ሓቲቶም። ጉባኤ ህወሓት ኣብ ሞንጎ ኢትዮጵያን ኤርትራን ንኣስታት ዕስራ ዓመታት ዝጸንሐ ዘይምቅድዳው ተፈቲሑ ናብ ንቡር ሰላም ምእታው ኣብ ዝተጀመረሉ እዋን'ዩ ይካየድ ዘሎ።
Politics,ፅባሕ ረቡዕ ዝጅምር መበል 13 ጉባኤ ህዝባዊ ወያነ ሓርነት ትግራይ ኢትዮጵያ ኣብ ፈታኒ እዋን ኣብ እትርከብሉ ዝካየድ ዘሎ ስለዝኾነን ብድሆ ለውጢ ንምምፃእ መንገዲ ስለዝህብን ከም ፅቡቕ ዕድል ይጠቅም እዩ ትብል ዶ/ር ፀጋ ብርሃነ ኣብ ዩኒቨርስቲ መቐለ መምህርን ተመራማሪትን ኣስትሮ ፊሲክስን ኣብቲ ዩኒቨርስቲ ዳይረክተር ኢንስቲቱዩት ከባቢያዊ ሓለዋ፣ፆታን ልምዓትን።ዶ/ር ፀጋ ብምውሳኽ ደቂ ኣንስትዮ ኣብቲ ዝለዓለ ሓላፍነት ክንድቲ ዝግብአን ኣይመፃን ዘለዋ እዚ ዝኾነሉ ምኽንያት ድማ ህውሓት ክንድቲ ዝድለ ስለዘሰርሓትሉ እዩ ትብል። ኣብ ኣዲስ ኣበባ ዝመደብሩ ብዓል ስልጣን ኢኒስቲቱዩት ምርምር ልምዓት ኢትዮጵያ ክኢላን ብስነ ቁጠባ ናይ PhD ትምህርታ ኣብ ምክትታል ትርከብን ወ/ሮ ሓንሳ ተኽላይ ብወገና እቲ ጉባኤ ምስ ህዝቢ ኤርትራ ዝተፈጥረ ፅቡቕ ርክብን ብደረጃ ሃገር ተፈጢሩ ዘሎ ፈተና ኣብ ግምት ኣእትዩ ክኸይድ ኣለዎ ትብል።ደቂ ኣንስትዮ ፍርቂ ሕብረተሰብ ኮይነን ኣብ ኣመራርሓ ግን 10፣15 ሚእታዊ ዘይምብፅሑ ዘተሓሳስብ ስለዝኾነ ካብ መሰረቱ ፀገማት ደቂ ኣንስትዮ ዝፈትሑ ፖሊስታትን ፕሮግራማት ክሕንፀፁ ኣለዎ ትብል።
Politics,ኣካፍል ኣባላት ቤት ምኽሪ ፀጥታ ናይ ሕቡራት መንግስታት ኣብ መንጎ ናይ ኤርትራ ፕሬዝዳንት ኢሳያስ ኣፈወርቅን ናይ ኢትዮጵያ ቀዳማይ ምንስቴር ኣብይ ኣሕመድን 16 መስከረም 2018 ኣ/ፈ ኣብ ጂዳ ዝተፈራረምዎ ስምምዕ ሰላም፣ምሕዝነትን ሓፈሻዊ ምትሕብባርን ብሓጎስ ከምዝተቐበሉዎ ኣብ ዘውፅእዎ መግለፂ ሓቢሮም። ናይ ስዑዲ ዓረብ ንጉስ ሳልማን ቢን ዓብዱልዓዚዝ ኣል ሳውድ ንዝተፃወቱዎ ታራ እውን ናእድኦም ገሊፆም ኣለው።ክልቲአን ሃገራት ሓድሽ ዘመን ሰላም፣ምሕዝነትን ሓፈሻዊ ምትሕብባራትን ከምኡ እውን ንዞባዊ ሰላምን ፀጥታን ንምስራሕ ዘለወን ድልውነት ንኢዱ’ሎ። ካብዚ ብተወሳኺ ፕሬዝዳንትታ ጅቡቲን ኤርትራን ኣብ ጂዳ ምርኻቦም ኣብ ርክባት ክልቲአን ሃገራት ሓድሽ ምዕራፍ ዝኸፍት ከምዝኸውን ኣባላት ቤት ምኽሪ ፀጥታ ተስፍኦም ገሊፆም ኣለው።ክልቲአን ሃገራት ትርጉም ዘለዎ ልዝብ ንምምፃእ ፅምድአን ክቕፅላ ኣተባቢዖም ኣለው። ኣባላት ቤት ምኽሪ ፀጥታ ኣብ ፃዕርታተን ንናይቲ ዞባ ሃገራት ንምሕጋዝ ቅሩብ ምዃኖም ሓቢሮም ኣለው።
Politics,ኣብ ከባቢ ኣዲስ ኣበባ ኣሸዋ ሜዳ፣ቡራዮን ዝተባህሉ ከባቢታት ዝተቐትሉ በዝሒ ሰባት 58 ምዃኖም ዓለምለኸ ተሓላቒ ሰብኣዊ መሰላት ኣምነስቲ ኣፍሊጡ። ፌደራል ፖሊስ ብወገኑ ዛጊድ ካብ ሆስፒታላት ዝተኣከበ መረዳእታ ኣብ ኢዱ ከምዘይበፅሐ ብምግላፅ እቲ በዝሒ ኣምነስቲ ዝገለፆ ክኸውን ከምዝኽእል ገሊፁ’ሎ። ዝቖሰሉ ሰባት ድማ 300 ከምዝበፅሕ ፌደራል ፖሊስ ኣፍሊጡ።ብቕትለትን ግጭት ብምልዕዓልን ዝተጠርጠሩ ሰባት ካብ ቡራዩን ኣዲስ ኣበባን ኣብ ቁፅፅር ምውዓሎም ኮሚሽነር ዘይኑ ጀማል ንሬድዮ ድምፂ ኣሜሪካ ተዛሪቦም።
Politics,ዴሞክራሲያዊ ፓርቲ ኦሮሞ/ኦዲፓ/ ኣብ ከተማ ጅማ ከካይዶ ዝቐነይ 9ይ ጉባኤኡ ዝተፈላለዩ ውሳነታት ብምሕላፍን ሓድሽ ኣመራርሓ ብምምራፅን ኣኼብኡ ዛዚሙ። 81 ዝነበረ በዝሒ ማእኸላይ ኮምቴ ናብ 55 ምውራዱን ካብቶም 81 ኣባላት 19 ጥራሕ ከምዝተፀርሑን ካብኦም 16 ኣባላት ጥራሕ ኣብዚ ሓድሽ ማእኸላይ ኪምቴ ከምዝተመረፁን ተፈሊጡ’ሎ። በዚ መሰረት ዶ/ር ኣብይ ኣሕመድ ኣቦ ወንበር ኣቶ ለማ መገርሳ ድማ ምኽትል ኣቦ ወንበር ካብ ናይ ኦሮሞ ህዝቢ ዴሞክራሲያዊ ውድብ/ኦህዴው/ ናብ ዴሞክራሲያዊ ፓርቲ ኦሮሞ ዝተቐየረን ፓርቲ ኮይኖም ተመሪፆም ኣለው።
Politics,‘ኣብ ሞንጎ ኢትዮጵያን ኤርትራን ውዕል ሰላም ምኽታሙ፣ ኣብ ኤርትራ ኩሎም ሰብኣዊ መሰላት ናብ ዝኽበረሉ መስርሕ ንክትኣቱ ባይታ ከጣጥሕ’ዩ ዝብል ተስፋ ከምዝሃበ ፍሉይ ራፖርተር ሕ/ሃ ገሊጸን። ሸይላ ኪቱሪት ኣብ መግለጺኤን ‘ኣብ’ዘን ዝሓለፋ 17 ዓመታት መንግስቲ ኤርትራ ነታ ሃገር ኣብ ትሕቲ ጽኑዕ ቑጽጽር ከምዘእተዋ፣ ህዝባዊ ክትዕን ሱታፌን ዓንቂፉ። ንኩነተ ኤርትራ ዝምልከት ክልተ መጻሕፍቲ ዝደረሰን ሚኒስትር ፋይናንስ ዝነበረን ኣብ ኣስመራ ትማሊ ሶኒ ከምዝተኣሰረ ፈሊጠ ኣለኹ። ሓቂ እንተኾይኑ ኤርትራ ካብደገ ትራኣየሉ ቁመና ኣብ ውሽጣ ዘይንጸባረቐላ ሃገር ከምዝኾነት ዝሕብር’ዩ ብሕልፊ ኣብ ዕቀባ መሰረታዊ መሰላትን ነጻነትን’ ኢለን። ‘ናጻ፣ ፍትሓዊን ዴሞክራሲያዊን ማሕበረ-ሰብ ኣብ ምህናጽ ሙሉእ ዘቤታዊ ለውጢ ኣገዳሲ’ዩ። መንግስቲ ኤርትራ ንሰለስቲ ስጉምቲታት ብቕጽበት ክወስድ ትጽቢት ይግበሮ’ እውን ይብላ። ቀዳማይ፣ ኣባላት ቤተ ሰቦም ዝሞትዎም ኤርትራዊያን ዕጻ’ቶም ዝፈትዎም ክንገሮም ይግባእ።
Politics,"ኣብ ከተማ ለንደን ብሪጣንያ ዝነብሩ ኤርትራዊያን ኣብ መስከረም 18,2001 ዓ.ም ን ዝተአሰሩ ጋዜጠኛታትን ፖለቲከኛታትን ሓዊሱ ኣብ ኤርትራ ንዘለው እሱራት ድምጺ ክንኮኖም ብዝብል ሎሚ ኣብ ፊት ኤምባሲ ኤርትራ ኣብ ለንደን ናይ ተቓውሞ ሰልፊ አካይዶም። ንኤምባሲ ኤርትራን ኣብ ከተማ ለንደን ንምርካብ ዝተኻየደ ፈተነ ብሰንኪ ፍልልይ ሰዓታት ኣይተዓወተን።"
Politics,ትማሊ ረቡዕ ኣብ ዛላምበሳ ዝተራእየ ርክብ ንኣስታት ዕስራ ዓመታት ብመንግስታት ሰራሕ ሓጹር ተፈላልዮም ዝነበሩ ስድራ ቤታት ‘ድራማዊ ፍጻመ ከምዝረኸበ’ ጋሻና ይገልጽ። መራሕቲ ክልቲኤን ሃገራት ክርከብሉ’ዮም ተባሂሉ ናብ ዝተዳለወ ስነ ስርዓት ወረቀት ዕድመ ዘይረኸቡ ህዝቢታት ክልቲኤን ሃገራት ንሓጹር ሰሪሑ ኣይትሕለፉ ባሃሊ ስራዊት ክልቲኤን ሃገራት ጥሒሶም ብምሕላፍ ከምዝተሓቛቆፉን ከምዝተሰዓዓሙን’ውን ተገሊጹ። መራሕቲ ክልቲአን ሃገራት ሃንደበት ድሕሪ ሃገራዊ መዝሙር ክልቲኤን ሃገራት ካብ’ቲ ስፍራ ከምዝነቐሉ’ውን ንምፍላጥ ተኻኢሉ’ሎ። ድሕሪ ዕስራ ዓመት ንሓወን ዝረኸባ ወላዲት’ውን ኣዘራሪብና ኣለና። መጻኢ ጊዜ ‘ጊዜ ሰላምን ፍቕሪን ክኾነልና’ዩ ዝብል ተስፋ ኣለኒ’ ይብላ። 
Politics,ኣብ ዶብ ኢትዮጵያን ኤርትራ ከባቢ ዛላንበሳ ነበርቲ ክልቲአን ሃገራት ኣብ ዝተሳተፍሉ በዓል ሓዱሽ ዓመት 2011 ብሓባር ኣኽቢሮም። ኣብቲ በዓል ፕረዚዳንት ኢሳያስ ኣፈወርቂን ቀዳማይ ሚንስተር ዶክተር ኣብዪ ኣሕመድን ተሳቲፎም እዮም። እቲ በዓል ኣብ ጎረቤት ከተማ ዛላንበሳ ዝኾነት ሰርሓ እውን ክልቲኦም መራሕቲን ካብ ክልቲኡ ህዝቢ ዝተሳተፈሉ ተኸቢሩ። ን20 ዓመታት ተፈላለዮም ዝፀንሑ ስድራ እውን ሎሚ መዓልቲ ተራኺቦም። ምክትል ርእሰ ምምሕዳር ክልል ትግራይ ዶክተር ደብረፅዮን ገብረሚካኤል ኣብቲ ጽንብል ኣብ ዘስምዕዎ መደረ “እዚ ሰላም ክውን ክኸውን ዝገበሩ ዝበሉዎም መራሕቲ ኒኢዶም ንቐፃሊነት እዚ ሰላም እውን ህዝቢ ትግራይ ቁሩብ እዩ” ኢሎም።
Politics,ፕረዚደንት ኢሳያስ ኣፈወርቂን ቀ/ሚ ኣብይ ኣሕመድን ብምክንያት እቲ ሎሚ ዝኽበር ዘሎ በዓል ሓድሽ ዓመትን ቅዱስ ዩሃንስን ንመጉዓዝያ ምድሪ ጽርግያ ደባይ ሲማ ቡሬ ከፊቶም። ፕረሲደንት ኢሳያስ ኣፈወርቅን ቀ/ሚ ኣቢይ ኣሕመድን ሎሚ ንመስመር ደባይ-ሲማ-ቡረ፡ ብወግዒ ድሕሪ ምኽፋት ንመሰጋገሪ መስመር ሰርሓ ዛላምበሳ`ውን ድሕሪ ቐትሪ ብወግዒ ኸፊቶሞ`ለዉ።
Politics,ኣካያዲ ስራሕ ኤጀንሲ መራኸቢ ሓፋሽ ትግራይ ዝነበረ ጋዜጠኛን ደራሲን ብርሃኑ ኣባዲ ኣብ ስሩዕ መንግስታዊ መሓውር ዘየለ ብቤት ጽሕፈት ህውሓት ዝምራሕ ናይ ሚዲያ ኮሚቴ ኣብ ዕለታዊ ስራሕተኛ ጣልቃ ይኣትው ነይሩ፤ስሩዕ ብዘይኮነ በዚ ኣካል ካብ ሓላፍነተይ ክልዓል ተገይረ ምባሉ ይዝከር። ኣባል ፈፃሚ ስራሕ ህውሓት፣ምኽትል ሓላፊ ቤት ፅሕፈት ህውሓትን ኣባል ኮሚቴ ሚድያን ዝኾኑ ኣቶ ጌታቸው ረዳ ግን እቲ ኮሚቴ ኣጠቓላሊ ኣንፈት ካብ ምምራሕ ወፃኢ ኣብ መዓልታዊ ስርሓት ጣልቃ ኣይኣተወን፤ኣቶ ብርሃኑ ካብ ሓላፍነቱ ዝተላዓለ ድማ እቲ ዝድለ ለውጢ ብዘይምምፅኡን ካብቲ ዝተቐመጠ ዕላማ ወፃኢ ናይ ምንቅስቓስ ምልክታት ስለዝተርኣየን እዩ ኢሎም።
Politics,ድሕሪ ውዕል ሰላም ኤርትራን ኢትዮጵያን፡ ርክባት ኣብ ዶባት ዘሎ ህዝቢ እናሓየለ ከምዝመጸ ክግለጽ ጸኒሑ`ሎ። እንተኾነ፡ ብዛዕባ ሕጋውነት `ቲ ተርእዮታትን፡ ፖለቲካዊ ኣንፈታቱን፡ ሕቶታት ምልዓሉ ኣይተረፈን። ንምዃኑ፡ ኣብ`ቲ ዶባት ዘሎ ኩነታት እንታይ ይመስል። ብወገን ህዝቢ ትግራይ ዝርኤ ዘሎ ናይ ምብጽጻሕ ስጉምቲ`ኸ ብወገን ኤርትራ ተመሳሳሊ ምላሽ ይረክብ ኣሎ`ዶ?። ኣብ መንጎ ዶባት ክልተ ሉዑላዊ ሃገራት ክፍጸም ዝግብኦ ሕጋዊ ናይ ኢምግረሽን መስርሕ`ከ- ከመይ ክሳለጥ ይግብኦ ዝብል ሕቶታት ዝሓዘ ዘተ ምስ ዶ/ር ተስፋማርያም መሓሪ ካብ ዓዲ እንግሊዝ፡ ኣቶ መሓሪ ዮውሃንስ ድማ ካብ ዩኒቨርሲቲ መቐለ እዮም።
Religion,"ኣብ ኤርትራ ኣስታት 15 ሰዓብቲ ወንጌላውያን ኣብያተ-ክርስትያናት ብኣባላት ጸጥታ መንግስቲ ከምዝተወስዱ ምንጭታት ሓቢሮም። እቶም ኣመንቲ ኣቐዲሞም ዝተፈትሑ ኮይኖም ""ሃንደበት"" ካብቲ ኣብ ኣስመራ ዝርከብ ኣባይቶም ከምዝተወስዱ ጸብጻባት ካብታ ሃገር ሓቢሮም። ኤምባሲ ኣመሪካ ብሓሙስ ኣብ ፈይስቡክ ኣብ ዘውጽኦ ሓበሬታ፡ ""15 'ዘይሕጋውያን' ክርስትያናት ኣብዚ ሰሙን'ዚ ተሲሮም"" ዝብል ጸብጻብ ከምዘለዎ ብምጥቃስ፡ ንኣተሓሕዛ ሃይማኖታዊ ናጽነት ኣብታ ሃገር ነቒፉ። እቲ ጽሑፍ ነቲ ሚኒስተር ዜና ኤርትራ የማነ ገብረመስቀል ብዛዕባ ኣብታ ሃገር ዘሎ ""ሃይማኖታዊ ስኒት"" ከምኡ'ውን ""ንዘመናት ዝጸቐጸለን ኣብ ሕጊ-እንዳባ ዝሰፈረ ሃብታም ናይ ተጻዋርነት ባህሊ"" ዝገልጽ ኣብ ትዊተር ዝሃቦ ርእይቶ ግረብመልሲ ዝሃበ'ዩ።"
Religion,ጋናዊ መራሒ ሃይማኖት እስልምና ሸኽ ዑስማን ሻራቡቱ ኣብታ ሃገር ይህነጽ ንዘሎ ገዚፍ ካቴድራል ቤተ ክርስትያን መህነጺ ዝኸውን ልዕሊ 8 ሽሕ ዶላር ከምዝወፈዩ ተገሊጹ። ጋና ኣብ መንጎ ኣመንቲ ዝተፈላለዩ ሃይማኖታት ተኸባቢርካን ተፋቒርካን ናይ ምንባር ባህሊ ከምዘሎ’ኳ ዝፍለጥ እንተኾነ ናይዞም ሸኽ ወፈያ ግን ፍልይ ዝበለ’ዩ ተባሂሉ’ሎ። እቶም ወዲ 102 ዓመት መራሒ ሃይማኖት እቲ ዝሃብዎ ወፈያ ኣብ መንጎ እስልምናን ክርስትናን ተፋቒርካ ብሰላም ናይ ምንባር ባህልን ልምድን ዝያዳ ንምሕያል ከምዝኾነ ተዛሪቦም። እቶም መራሒ ተኸተልቲ ሃይማኖት እስልምና ሸኽ ዑስማን ሰለማዊ ወርሻ ምግዳፎም ከረጋግጹ ከምዝደልዩ ሓቢሮም። ንሶም ቅድሚ ክልተ ዓመት ኣብ ናይ ካቶሊካውያን ቤተ ክርስትያን በዓል ፋሲጋ ምስታፎም ስዒቡ ኣብ ማሕበራዊ ሚድያ ያዕያዕታ ፈጢሩ ከምዝነበረ ይፍለጥ።
Religion,ሰራዊት ጣሊባን ምስ ሰራዊት ኔቶ ወይ'ውን ምስ መንግስቲ ኣፍጋኒስታን ይሰርሑ ነይሮም'ዮም ንዝብልዎም ሰባት ንምርካብ ገዛ ገዛ እናኣተዉ ተፍትሽ ከምዝጀመሩ ጸብጻብ ሕቡራት ሃገራት ገሊጹ። እቶም ሰራዊት ጣሊባን ነቶም ዝደለይዎም ሰባት ምስ ስኣኑ ንኣባላት ስድርኦም የፈራርሕዎም ከምዘለዉ ሕቡራት ሃገራት ኣብ ዘውጽኦ ጸብጻብ ኣጠንቒቁ። እቲ ጸብጻብ፡ እቲ እስላማዊ ጉጅለ 'ዋላ እኳ ዝኾነ ሕነ ምፍዳይ ከምዘይህሉ እንተተመባጸዐ' እዚ ተግባር ግን ኣንጻር እቲ ቃል ዝኣተዎ'ዩ ይብል። ወሲኹ'ውን፡ ጣሊባን ካብቲ ኣብ 1990ታት ዝነበሮ 'ኣረሜናዊ ኣተሓሕዛ' ኣዝዩ ውሑድ ለውጢ ከምዘርኣየ'ዩ ዝገልጽ። እቲ ናብ ሕቡራት ሃገራት ጸብጻቡ ዘቕረበ ሪፕቶ [RHIPTO] ዝተብሃለ ኖርዎጃዊ ትካል ኮይኑ፡ ጉጅለ ጣሊባን ነቶም 'ተሓባባርቲ' ዝበሎም ሰባት ይደሊ ከምዘሎ እዩ ዝገልጽ።
Religion,"ኣንግሊካዊት ቤተ ክርስትያን ጋና፡ ነቲ ሓደ ቀሺ ንሰለስተ ተማሃሮኡ ኣብ መሰልጠኒ ማእከል መማህራን እናስዓመን ዘርኢ ተንቀሳቓሲ ምስሊ ትምርምሮ ከምዘላ ንቢቢሲ ኣረጋጊጻ። ኣባል ሰበኻ ኣንግሊካን ጋና ጆርጅ ዳውሰን ንቢቢሲ ኣብ ዝሃቦ ሓበሬታ፡ ነተን ተሳዒመን ዝተብሃላ ተማሃሮ ዝኾነ ዓይነት ኣእምሮኣዊ ነውጽታት ከየጋጥመን ናይ ምኽርን ማዕዳን መደባት ክወሃበን ምኳኑ ገሊጹ። እቲ ተንቀሳቓሲ ምስሊ ሓደ ስሙ ዘይተገለጸ ቀሺ ኣብ ቅድሚ እኩብ ሰብ ንሰለስተ ተማሃሮ ናብ መድረኽ ጸዊዑ ነቲ መሸፈኒ ኣፍን ኣፍንጫን [ማስክ] ኣውጺኡ እናሰዓመን ዘርኢ ኮይኑ ኣብ ብዙሓት ተጠቐምቲ ማሕበራዊ ሚድያ ቁጠዐ ፈጢሩ ይርከብ። ሃይቲ፡ ቁጽሪ ምውታት ምንቅጥቃጥ ምድሪ ኣስታት 2,000 በጺሑ ሓደ ተጠቃሚ ማሕበራዊ ሚድያ ""በቲ ዝርኣኽዎኢ ኣዝየ እየ ሓዚነ፡ ኣብ ሓደ ሃይማኖታዊ ቤት ትምህርቲ ከመይ ኢሉ ከምዚ ዓይነት ነገር ከጋጥም ይኽእል?"" ኢሉ።"
Religion,ላዕለዋይ ሓላፊ ፖሎቲካዊ ቤት ጽሕፈት ጣሊባን ሙላህ ባራዳር፡ ምስ ካልኦት ላዕለዎት ሓለፍቲ ናብ ዞባ ካንዳሃር ናይ ኣፍጋኒስታን ኣትዩ ኣሎ። ባራዳር ሓደ ካብ መስረትቲ ጣሊባን ኮይኑ ሓደ ካብ ኣዝዮም ጸለውቲ መራሕቲ ጣሊባን እዩ። እቶም መራሕቲ ካበይ ነቒሎም ናብ ኣፍጋኒስታን ከምዝኣተዉ'ኳ እንተዘይተፈለጠ፡ ሙላህ ባራዳር ዝርከቦም ገለ መራሕቲ ጣሊባን ኣብታ ምስ ኣመሪካ ዝዛተዩላ ዝነበሩ ከቴማ ዶሓ ናይ ቐጠር ክነብሩ ምጽንሖም'ዩ ዝግለጽ። ፕረዚደንት ኣሸራፍ ጋኒ ካብ ሃገሩ ምስ ሃደመ መንግስቲ እታ ሃገር መሓውር ኣልቦ ኮይኑ፡ ጣሊባን ኸኣ ንመላእ እታ ሃገር ተቋጻጺርዋ።
Religion,ተኸታሊ እምነት ምስልምና እዮም። ይሰግዱ፣ ይጾሙ፣ መስጊድ እውን ይኸዱ። ዓረፋ፣ ዒድ ኣልፈጥርን መውሊድን ከኣ ብመሰረት እቲ ሃይማኖት ዘፍቅዶ የኽብሩ። እግሮም ግን ወትሩ ካብ ሓንቲ ቤተክርትስያን ኣይጠፍእን። ነዚ ተግባር ዕድመ ልክዖም ዝፈጸምዎ’ዩ። እርጋን ሒዝዎም ጉልበቶም እንተደኸመ’ኳ ብምርኩዞም ሰለይ እናበሉ እታ ቤተክርስትያን ናብ እትርከበሉ ጎቦ ከይደየቡ ኣይውዕሉን። ናብ ገዝኦም መጺኡ ኩነታታት ጥዕንኦምን ድሕነቶምን ንዝሓቶም ሰብ መሊሶም ብዛዕባ ድሕነት እታ ቤተክርስትያን ከይሓተቱ ከምዘየፋንውዎ ነዐኦም ዝፈልጥ ዝምስክሮ ሓቂ’ዩ።
Religion,ኣብ ሆስፒታል ሮማ ሕክምና መጥባሕቲ ዝተገበረሎም ሓላፊ ካቶሊካዊት ቤተ-ክርስትያን ጳጳስ ፍራናሲስ ምምሕያሽ ጥዕና ከምዘርኣዩ ተገሊጹ። እቶም ጳጳስ ዕውት ሕክምና መጥባሕቲ ታሕተዋይ ኣካል ናይ ረጒድ መዓንጣ (ዳንዱር) ከምዝተገበረሎም ቫቲካን ኣፍሊጣ። ኣብ 84 ዓመት ዕድመ ዝርከቡ እቶም ጳጳስ ነቲ ምሉእ መደንዘዚ ወሲዶም ዝተገበረሎም ሕክምና ስዒቡ ኣብ ጽቡቕ ምምሕያሽ ጥዕና ከምዝርከቡ ወሃቢ ቓል ቫቲካን ማቲዮ ብሩኒ ተዛሪቦም። ኣብ 2013 ዝተመረጹ ኣቡነ ፍራንሲስ ንፈለማ እዋን’ዮም ናብ ሆስፒታል ኣትዮም ዘለዉ። ቅድሚ ሕክምነኦም ነቲ ኣብ ኣደባባይ ቅዱስ ጴጥሮስ ዝተኣከበ ብኣሽሓት ዝቑጸር ኣማኒ ዘረባ ኣስሚዖም ነይሮም።
Religion,ወርሒ ሮመዳን፡ ሰዓብቲ እምነት ምስልምና ብሃንቀውታ ዝጽበይዎ ወርሒ እዩ። ጾመ ሮመዳን ወርሒ ወጺኣ ክሳብ እትጠፍእ ይቕጽል። ኣመንቲ ፍልይ ብዝበለ ሃይማኖታዊ ስርዓት ብጾምን ዱዓን ንፈጣሪኦም እናተማሕጸኑ ዘሕልፉዎ ቅዱስ ወርሒ እዩ። ናይ ሎም ዘበን መበል 1442 ጾመ ሮመዳን ሎሚ ሰሉስ ክጅመር እዩ። እሞ ኣብዚ ወርሒ፡ ኣብ ማሕበረሰብ ሙስሊም ጥራይ ዘይኮነ፡ ካብኡ ወጻኢ'ውን ዝዝውተሩ መግብታት ኣለው። ሾርባ፣ ሳምቡሳ፣ ብሽኮትን ተምርን መግለጺ ጾመ ሮመዳን'ዮም ምባል ይከኣል። ብገለ ምኽንያት ኣብ እዋን ኢፍጣር ናብ ገዝኡ ክርከብ ዘይከኣለ ሰብ፡ ኣብ መንገዲ ተምሪ ዓዲጉ ከፍጥር፡ ንቡር እዩ።
Religion,ቤት ምኽሪ እስላማዊ ጉዳያት ክልል ሶማል፡ ምኽንሻብን ምስፋይን ርሕሚ ጓል ኣንስተይቲ ምስ ሃይማኖት እስልምና ዘራኽብ ከም ዘይብሉ ዝገልጽን ነቲ ተግባርን ዝኽልክልን ብይን ንምሃብን ኣብ ቀረባ ግዜ ኣኼባ ከም ዘካይድ ገሊጹ። እቲ ቤት ምኽሪ ኣርቂቕዎ ኣብ ዘሎ ብይን፡ ኪኖ ምኽንሻብን ጫፍ ብልዕቲ ጓል ኣንስተይቲ ምቁራጽን ኣብ ገለ ንሽንቲ ማይ መሕለፊ ንእሽተይ ቀዳድ ጥራይ ዝግደፈሉ ኣገባብ ምኽንሻብ 'ፋርኦናዊ' ምኽንሻብ ጓል ኣንስተይቲ ተባሂሉ ከም ዝጽዋዕ ብምግላጽ፡ ደው ንኽብል ዓሊሙ እዩ ተነዲፉ። እዚ ዓይነት ኣከናሻሽባ ብውድብ ጥዕና ዓለም ሳልሳይ ደረጃ ምኽንሻብ ደቂ ኣንስትዩ ተባሂሉ ተጠቂሱ ዘሎ ኮይኑ እቲ ኣዝዩ ዝኸፍአ እዩ። እቲ ኣገባብ ኣከነሻሽባ፡ ክልተ ከንፈር ርሕሚ ጓል ኣንስተይቲ ብላማ ተቆሪጹ እቲ ዝተረፈ ኣላጊብካ ብምስፋይ ዝግብር ኮይኑ ነታ ጓል ኣንስተይቲ ንሽንቲ ማይ መሕለፊ ዝኸውን ንእሽተይ ነቓዕ ጥራይ እዩ ዝግደፈላ።
Religion,"ናይጀርያዊ ሰባኺ ቲቢ ጆሽዋ ንኣፍቀርቲ ተመሳሳሊ ጾታ 'ንምፍዋስ' ጸሎት ብምግባሩ ኣብ ዩትዩብ ተኣጊዱ ትካል ዩትዩብ ምስ ዘረባ ጽልኢ ብዝተኣሳሰር ንገጽ ናይቲ ፍሉጥ ናይጀርያዊ ሰባኺ ቲቢ ጆሽዋ ከም ዝኣገደ ተገሊጹ። እቲ ሰባኺ ተመሳሳሊ ጾታ ንዘፍቅሩ ሰባት ክፍወሱ እናጸለየ ዘርእይ ከባቢ ሸውዓተ ዝኸውን ቪድዮታት ኣብቲ ገጽ ድሕሪ ምርካቡ ሓደ ጉጅለ ተሓላቒ መሰላት ጥርዓን ከም ዘቕረበ ተፈሊጡ። ፌስቡክ'ውን ብውሕዱ ሓደ ዘቖጥዕ ምዃኑ ዝተነግረሉ ቪድዮ ከም ዝኣለየ ተፈሊጡ። ኣብቲ ቪድዮ ጀሽዋ ንሓንቲ ሰበይቲ ካብ ""ርኹስ መንፈስ"" ክትናገፍ እናጸለየላ ክጽፍኣ እንከሎ ዘርእይ እዩ ነይሩ። እቲ ሰባኺ ኣንጻር ውሳነ ዩትዩብ ጥርዓን ከእትው ምዃኑ ሓቢሩ ኣሎ።"
Religion,"መራሕቲ ሃይማኖትን እስልምናን ሰብ ሞያ ጥዕናን ኣብ ጾም ረመዳን ዝርከቡ ኣመንቲ እስልምና ብሰንኪ እቲ ጾም ካብ ክታበት ኮሮናቫይረስ ከይቦኽሩ ዘለዎም ስግኣት ገሊጾም። ኣብ ጾመ ረመዳን፡ ኣመንቲ ጽሓይ ካብ ትበርቅ ክሳብ ትዓርብ ዝኾነ ዓይነት ፈሳስን መግብን ክወስዱ እምነቶም ኣየፍቅድን እዩ። ኣብ ከተማ ሊድስ ኢማም ዝኾነ ቃሪ ኣሲም እቲ ክታበት ኣብ ምናት ዝውሃብ ስለ ዝኾነን ዝኾነ ዓይነት ትሕዝቶ ናይ መግብን መጥለሊ ፈሳስን ስለ ዘይብሉ ንጾም ከስዕር ከም ዘይክል እዩ ዝዛረብ። ""ዝበዝሑ ተኸተልቲ እምነት እስልምና ኣብ እዋን ጾመ ረመዳን ምኽታብ ንጾም ከም ምስዓር'ዮም ዝወስድዎ"" ክብል ኣባል ቦርድ መሳጊድን ኢማማትን ዝኾነ ኢማም ቃሪ ኣሲም ንቢቢሲ ሓቢሩ። ኣብ ምብራቕ ለንደን ዝሰርሕ ዶክተር ፋርዛና ሑሱን'ውን ብተመሳሳሊ ኣብ እዋን ጾም ረመዳን ዝርከቡ እስላም ኣብ ዝኾነ ሰዓት ክኽተቡ ከም ዝኽእሉን እቲ ክታበት ምስ ምስዓር ጾም ዘተኣሳስር ከም ዘይብሉ እዩ ዝመክር።"
Religion,መንግስቲ ኤርትራ፡ ኣብ ዝሓለፉ ኣዋርሕ ብሰንኪ ሃይማኖታዊ እምነቶም ንነዊሕ ዓመታት ኣብ ማእሰርቲ ዳጒንዎም ዝጸንሐ ተኸተልቲ ናይቲ ብልምዲ ጴንጠ-ቆስጠ ዝበሃል እምነት ብተደጋጋሚ ክፈትሕ ተራእዩ። ኣብ ዝሓለፈ ሰሙን ከኣ ኣብ ደሴት ዳህላክ ንኣርባዕተ ዓመታት ተኣሲሮም ዝጸንሑ 14 ተኸተልቲ እምነት ወንጌላውያን ምፍትሖም ዝገልጽ ዜና ተሰሚዑ። ምስኣታቶም ተኣሲረን ዝነበራ 21 ደቂ ኣንስትዮ'ውን ኣብ ፈለማ ናይዚ ዓመት ከም ዝተፈትሓ ዳይሬክተር ረሊዝ ኤርትራ ዝተባህለ፡ ኣብ ኤርትራ መሰል ሃይማኖት ክኽበር ዝጉስጉስ ኣብ ለንደን ዝመደበሩ ማሕበር ገሊጹ። መንግስቲ ኤርትራ ብግህሰት ሰብኣዊ መሰላትን ናጽነት ሃይማኖታትን ብተደጋጋሚ ክኽሰስ እኳ እንተጸንሐ ነቲ ክሲ ኣይቕበሎን።
Religion,እቲ ኣብ እስራኤል፡ ኣብ ሓደ ሃማኖታዊ ጽንብል ዘጋጠመ፡ ብውሕዱ ሂወት 45 ሰባት ዝቐተለ ሓደጋ ክጻረ ምዃኑ፡ ኣብቲ ቦታ ሓደጋ ዝበጽሐ ቀዳማይ ሚኒስተር በንጃሚን ነታንያሁ ተዛሪቡ። ሓደ ካብቶም ነታ ሃገር ዘጋጠምዋ ዝኸፍኡ ዝብሃሉ ሓደጋታት ምዃኑ ዝገለጸ ነታንያሁ፡ ካልኣይ ግዜ ከጋጥም ከምዘይብሉ ተዛሪቡ። ኣብቲ ኣብ እግሪ እምባ ሜሮን ዘጋጠመ ሓደጋ፡ 150 ካልኦት ከምዝቖሰሉ'ውን ተፈሊጡ። እቲ ጽቕጥቅጥ፡ ገለ ካብቶም ተሳተፍቲ ብጸቢብ መሕለፊ ካብቲ ቦታ ንምውጻእ ኣብ ዝፈተንሉ ብምንሽራታቶም ዝተፈጠረ ምዃኑ ጸብጻባት ሓቢሮም ኣለዉ። ፌስቲቫል ‘ዘ ላግ ቢኦመር’ ለበዳ ኮሮናቫይረስ ካብ ዘጋጥም ጀሚሩ ኣብታ ሃገር ዝዓበየ ምትእኽኻብ ሰባት ዝተርኣየሉ በዓል ኮይኑ ኣብ እግሪ ጎቦ ሜሮን ተኸቢሩ’ሎ።
Religion,"ሎሚ ሰንበት 02 ግንቦት፡ ኣብ ኤርትራን ኢትዮጵያን ክብረ በዓለ ትንሳኤ እዩ። በዓለ ትንሳኤ ከም ኩሉ ሃይማኖታዊ በዓላት ኣብ ምእመናን ክርስትና ፍሉይ ክብሪ ኣለዎ። ምእመናን ክርስትና፡ ''ወዲ ኣምላኽ ክንሱ፡ ድኹም ስጋ ኣዳም ለቢሱ፡ ኣብ ምድሪ ከም ሰብ ተመላሊሱ፡ መከራን ስቓይን ምድሪ ቀሚሱ፡ ንሰለስተ ዓመት ወንጌል ሰቢኹ፡ ንኣርብዓ መዓልታት ብሰይጣን ተፈቲኑ፡ ብዕለተ ዓርቢ ኣብ መስቀል ተሸንኪሩ፡ ሞይቱ - ተቐቢሩ፡ ኣብ ሳልሳይ መዓልቲ ንሞት ስዒሩ ተንሲኡ'' ብምባል ብኽብርን ምስጋናን የኽብሩ። እቶም ን55 መዓልታት ኣብ ጾምን ጸሎትን ዝጸንሑ ምእመናን ውሉደ ክህነትን ""ክርስቶስ ተንስኣ እም-ሙታን"" ብማለት ጾመ-ሉጓም ፈቲሖም፡ ከከም ዓቕሚ ነብሶም፡ ሕሩድ ሓሪዶም፡ መዋጽኢ ክዳኖም ለቢሶም፡ ፈጣሪ ንዓመታ እዚ እዋን ከየሽረፈ ከየጉደለ ከጽንሖም፡ ዝወለዱዎም ከዕብየሎም፡ ዝዘርእዎ ከፍርየሎም ሰላምን ጥዕናን ክህቦም ብምትስፋው ብፍቕርን ምስጋናን ከምዘብዕሉዋ ኣብ 2010 ኣብ ከተማ ኒው-ዮርክ መዓርግ ክህነት ተቐቢሎም ቀሺ ኣጥናስዮስ ዝብል ናይ ክህነት ስም ዝተዋህቡ፡ ""እርበዳ ወኪዱባ"" ዘርእስታ (Massacre at Wekiduba) ዝብል መጽሓፍ ዝጸሓፉ ተመራማሪ ታሪኽ ፕሮፈሶር ሃብቱ ገብረኣብ የረድኡ።"
Religion,‘ነብዪ’ እዩ ጩፋ፡ ንውልቀ ረብሕኡ ክብል ሓላፍነት ብዝጎደሎ መልክዕ ናይቲ ሰራዊት ስምን ተኣማንነትን ንምጥፋእ ብዝፈጸሞ ተግባር ብሕጊ ከምዝሕተት ዳይሬክተር ርክብ ህዝቢ ሰራዊት ምክልኻል ኢትዮጵያ፡ ኮሎኔል ጌትነት ኣዳነ ገሊጹ፡ ሰራዊት ምክልኻል እታ ሃገር ኣብ ማሕበራዊ ሚድያ ኣብ ዝለጠፎ ጽሑፍ ‘‘ እዩ ጩፋ ዝተባህለ ብሽም ሃይማኖት፡ ሰዓብተይ እዮም ናይ ዝበሎም ውልቀ ሰባት ክብሪ ብዘይሓለወ፡ ምስ ናይ ደንቢ ክዳኖም ብቪድዮን ፎቶን ቀዲሑ ኣብ ኣደባባይ ክዝርጋሕ ገይሩ’’ ክብል ከሲስዎ፡፡ ‘‘ውሑዳት ኣባላት ሰራዊትና እውን ነዚ ድልየት ንምምላእ፡ ነቲ ናይ ብዙሓት ኢትዮጵያውያን መለለዪ ዝኾነ ዩኒፎርም ተኸዲኖም ከምዝተረኸቡ ዘርእይ ምስሊ ተዘርጊሑ እዩ’’ ክብል ወሲኹ።
Religion,"ኦርቶዶስክስ ተዋሕዶ ቤተክርስቲያን ኤርትራ 5ይ ሓድሽ ፓትርያርክ ንምሻም ውጥን ከምዘለዎ፡ ዓቃቤ መንበር እታ ቤተክርስያን ኣቡን ጴጥሮስ ኣፍሊጦም። ኣብቲ ኣብ ዝሓለፈ ቀዳም፡ ብኣጋጣሚ ብዓል ትንሳኤ ዘመሓላለፍዎ ""መልእኽተ-ቡራኬ""፡ እቲ ላዕለዋይ ኣካል ናይታ ቤተክርስትያን ""5ይ ፓትርያርክ"" ክመርጽ ምዃኑ ጠቒሶም። ብሰንኪ ምድስካልን ውግዘትን 3ይ ፓትርያርክ ዝነበሩ ኣቡን ኣንጦንዮስ፡ ኣብታ ቤተክርስትያን ምክፍፋል ተፈጢሩ ይርከብ። ኣቡነ ኣንጦንዮስ ኣብ ጥሪ 2006 ንፈለማ እዋን ካብ መዝነቶም ክወርዱ ድሕሪ ምግዳዶም፡ ንዕኦም ተኪኦም 4ይ ፓትሪያርክ ኮይኖም ዝተመርጹ፡ ኣቡነ ድዮስቆሮስ ኣብ ታሕሳስ 2015 ካብ ዝሞቱ ንድሓር፡ እታ ቤተክርስትያን በዘይ ፓትርያርክ'ያ ጸኒሓ። ""በዚ ኣጋጣሚ ኦርቶዶስክስ ተዋሕዶ ቤተክርስቲያንና እተመሓላልፎ መልኽቲ ቅዱስ ሲኖዶስ ብዘለዎ ልዑላዌ ሥልጣን ሕግን መምርሕን ቤተክርስቲያን ብምኽታል 5ይ ፓትርያሪክ ቀቢኡ ኪሸይም ምድላዋት ይገብር"" ኣሎ ክብል እቲ መግለጺ ጠቒሱ።"
Religion,"ፓትሪያርክ ኦርቶዶክሳዊት ቤተክርስቲያን ኢትዮጵያ ብጹእ ወቅዱስ ኣቡነ ማቲያስ፡ ኣብ ትግራይ ዝቕጽል ዘሎ ኲናት ደው ንክብል ጸዊዖም። እቶም ፓትሪያርክ ብቋንቋ ኣምሓርኛ ብቪድዮ ኣብ ዘሕለፉዎ መልእኽቲ፡ ኣብዚ ሕጂ እዋን ኣብ ዝተፈላለዩ ከባቢታት እታ ሃገር ጸገማት እንተሃለው'ውን፡ ""ብፍላይ ኣብ ትግራይ ዝካየድ ዘሎ ኣረመነኔት ጠጠው ንክብል ብዙሕ ግዘ ፈቲነ ኣይኮነለይን፤ ፍቓድ ኣይተዋህበንን"" ኢሎም። ብዛዕባ እቲ ኲናት ንከይዛረብ መን ከምዝኸልከሎም ግን ብንጹር ኣይሓበሩን። እቲ ሚስጢራዊ ቪድዮ፡ ኣብ ኣመሪካ ኣብ ዝርከብ ኮለጅ ቲዮሎጂ ቅዱስ ፍሬምናጦስ ዝሰርሕ ፕሮፌሰር ዴኒስ ዋድሌይ ኣብ ዝሓለፈ ወርሒ ብዓሉ ከምዝቐድሖ ንቢቢሲ ኣረጋጊጹ። ኣብ መጀመርታ ወርሒ ሕዳር 2020፡ ሓይልታት ጸጥታ ትግራይ ኣብ ልዕሊ'ቲ ኣብቲ ክልል ዓሪዱ ዝነበረ ብዓቕሚ ሰቡን ብዝሒ ኣጽዋራቱን ዝሓየለን ዝበዝሐን ዝብሃል ሰሜን እዝ መጥቃዕቲ ድሕሪ ምፍጻሞምን ቀዳማይ ሚኒስተር ኣብዪ ኣሕመድ ኣብ ልዕሊ ሓይልታት ህወሓት ወተሃደራዊ ስጉምቲ ክውሰድ ምስ ኣወጀን'ዩ ኵናት ጀሚሩ።"
Religion,"ፓትርያርክ ኦርዶክስ ቤተክርስትያን ኢትዮጵያ፡ ኣቡነ ማትያስ ዝሃብዎ መግለጺ ንቅዱስ ሲኖዶስ ዝውክል ከምዘይኮነ ዋና ጸሓፊ ሲኖዶስ ኣፍሊጦም። ኣቡነ ማትያስ፡ ቅድሚ ሒደት መዓልታት ብቋንቋ ኣምሓርኛ ኣብ ዘውጽእዎ ናይ ቪድዮ መልእኽቲ፡ ነቲ ኣብ ክልል ትግራይ ተወሊዑ ዘሎ ""ኣረመኔነት"" ክብሉ ዝገለጽዎ ኲናት ብትሪ ድሕሪ ምንቃፍ፡ ደው ክብል ጸዊዖም ነይሮም። ዋና ጸሓፊ ሲኖዶስ፡ ሊቀ-ጳጳስ ሃገረ ስብከት ሲዳማን ጌዲዮን ዝኾኑ ኣቡነ ዮሴፍ ኣብ ዝሃብዎ ግብረመልሲ፡ እቲ ብፓትሪያርክ ዝወጸ መልእኽቲ መርገጺ ሓፈሻዊ ሲኖዶስን ቀዋሚ ሲኖዶስን ከምዘይኮነ ገሊጾም ኣለዉ። ዋላ'ኳ ኣብዚ ሕጂ እዋን ኣብ ዝተፈላለዩ ከባቢታት እታ ሃገር ጸገማት እንተሃለዉ፡ ""ብፍላይ ኣብ ትግራይ ዝካየድ ዘሎ ኣረመነኔት ጠጠው ንክብል ብዙሕ ግዘ ፈቲነ ኣይኮነለይን፤ ፍቓድ ኣይተዋህበንን"" ብምባል ኣቐዲሞም ብዛዕባ'ቲ ቅልውላዉ ኣመልኪቶም ዘካየድዎ ቃለመሕትት ከይወጽእ ከምዝተኣገደን ተዛሪቦም። መን ከምዝኸልከሎም ግን ብንጹር ኣይሓበሩን።"
Religion,ኣብ ሓደ ገዳም ግብጺ፡ ንፈላሲትን ጳጳስን ቐቲሉ ዝተባህለ ሓደ ፈላሲ ብማሕነቕቲ ተቐጺዑ። ቅድሚ ሰለስተ ዓመት ጳጳስ ኤፒፋፊኒየስ ቅዱስ ማካርየስ ኣብ ዝተባህለ ገዳም ተቐቲሎም። እቶም ጳጳስ ተሃሪሞም ከም ዝሞቱ ክግለጽ እንከሎ፡ ኣብ ቅትለት እቶም ጳጳስ ኢድ ኣለዎ ዝተባህለ ካልእ ፈላሲ ንሕልፈት ክእሰር ተፈሪድዎ። ኣብቲ እዋን፡ ቕትለት እቶም ጳጳስ ኣብ ልዕሊ ምእመናን ኮፕቲክ ኦርቶዶክስ ሓያል ስንባደ ፈጢሩ ነይሩ። ዋኤል ኤል ሳድ ታዋድሮስን ሬሞን ራስሚ ማንሱርን ዝተባህሉ ክልተ ፈለስቲ፡ ንኣበምኔትን ጳጳስን እቲ ገዳም ኣብ ሰሜን ምዕራብ ካይሮ ኣብ ዝርከብ ዋዲ ኣል ናቱር ዝተባህለ ቦታ ከም ዝቐተሉዎም ይግለጽ።
Religion,"ሲኖዶስ ኦርቶክስ ተዋህዶ ቤተ-ክርስትያን ኤርትራ፡ ንኣቡነ ቄርሎስ መበል 5ይ ፓትርያርክ ክኾኑ ከምዝመረጾም ሚኒስተር ዜና ኤርትራ ኣፍሊጡ። ብሰንኪ ምእጋድን ምውጋዝን ናይቶም ኣብ ናይ ገዛ ማሕዩር ዝርከቡ 3ይ ፓትርያርክ፡ ኣቡነ ኣንጦንዮስ፡ እታ ቤተ-ክርስትያን ብዘይ ፓትርያርክ ንዓመታት ምጽንሓ ይፍለጥ። ""ወግዓዊ ስነ-ስርዓት ምቕባእ [ናይዞም ሓድሽ ፓትሪያርክ] ኣብ ዝመጽእ ወርሒ፡ ዕለት 13 ሰነ ክፍጸም'ዩ"" ክብል ሚኒስተር የማነ ገብረመስቀል ኣብ ትዊተር ጠቒሱ። ዓቃቤ መንበር እታ ቤተክርስያን ኣቡነ ጴጥሮስ፡ ቅድሚ ሓደ ሰሙን፡ ብኣጋጣሚ ብዓል ትንሳኤ ኣብ ዘመሓላለፍዎ መልእኽቲ፡ ሓድሽ ፓትርያርክ ክመርጹ ይዳለዉ ምህላዎም ሓቢሮም ነይሮም።"
Religion,"ብምኽንያት እቲ ኣብ ትግራይ ዝቕጽል ዘሎ ኲናት ኣብ ልዕሊ መራሕቲ መራሕቲ ሃይማኖት፣ መነኮሳትን ሰላማውያን ሰባትን ዘጋጠመ ቕትለትን ጾታዊ ዓመጻትን ንምኹናን፡ ንዝሓለፉ ሰለስተ መዓልታት ኣብ ትግራይ ጾም ተኣዊጁ ነይሩ። እዚ ""ጾመ ትግራይ"" ብዝብል ካብ ገዳማት ትግራይ ብሃገረስብከት እቲ ክልል ዝተኣወጀ ጾም ትማሊ ኣማስዩ ከብቅዕ እንከሎ፡ ብምኽንያት እቲ ኣዋጅ ጾም ኣብ መብዛሕትአን ከተማታት ትግራይ ንግዳዊ ትካላት ተዓጽዮም ማሕበራዊ ምንቅስቓስ ደው ኢሉ'ዩ ቐንዩ። ይኹን'ምበር ብምኽንያት እቲ ጾም ትካላት ንግዲ ናይ ዝዓጸው ነጋዶ መቐለ ግዝያዊ ምምሕዳር እታ ከተማ ስጉምቲ ከም ዝወሰደሎምን ሹቛቶም ከም ዝዓሸጎን ገለ ቢቢሲ ዘዘራረቦም ነጋዶ ገሊጾም። ኣቶ ሙሉ ብርሃን ከምኡ'ውን ኣቶ ፅጋብን ካብቶም መስርሒ ቦትኦም ዝተዓጸዎም ነጋዶ ከተማ መቐለ ከም ዝኾኑ ይዛረቡ። ""ንሕና ዘንጸሎት ኢና ዓጺና፤ ምሕረት ክወርደልና ክንጽሊ ዓጺናዮ፤ ግን ኣብ ጸሎት እናሃለኹ ትካለይ ከም ዝተዓጸወ ሰብ ነጊሩኒ። ኩሉ ካብ ሮማናት ክሳብ ሓውዜን ኣደባባይ፣ ካስትል፣ ቀዳማይ ወያነ . . . ኩሉ ተዓጽዩ'ዩ ነይሩ"" ክብል ኣቶ ሙሉ ብርሃን ንቢቢሲ ገሊጹ።"
Religion,"ፍሉጥ ናይጀርያዊ ሰባኺ ቴምቲዮፔ ባሎጎን ጆሽዋ ካብዚ ዓለም ብሞት ተፈልዩ ኣሎ። እቲ ኪንዮ ናይጀርያ ኣብ መላእ ኣፍሪቃ ፍሉጥ ናይ ወንጌላውያን ሃይማኖት ሰባኺ፡ ቀዳም ሃይማኖታዊ ኣገልግሎት ኣካዪዱ ድሕሪ ምፍጻሙ ድሕሪ ሒደት ሰዓታት ምዕራፉ ተገሊጹ። ሞት እቲ ሰባኺ ኣብ ናቱ ገጽ ፌስቡክ ""ኣምላኽ ንኣገልጋሊኡ ቲቢ ጆሽዋ ናብ ቤቱ ወሲድዎ"" ብዝብል ሓጺር መልእኽቲ እዩ ንዓለም ተነጊሩ። ቴምቲዮፔ ባሎጎን ጆሽዋ ወይ ቲቢ ጆሽዋ ብዝብል ዝጽዋዕ እቲ ሰባኺ ብዙሕ ተኣምራት ከም ዝገበረ ይዛረብ። ካብ ንዓይነስውራን ክርእዩ ምግባር ክሳብ ካብ ኤችኣይቪ ምፍዋስ ዝኣክል ተኣምራት ከም ዝገብር ይንገረሉ። ቲቢ ጆሽዋ ኣዝዩ ሃብታምን ብዙሕ ጽልዋ ዝነበሮን ኮይኑ ኣብ 57 ዓመቱ እዩ ካብዛ ዓለም ብሞት ተፈልዩ። መጽሔት ፎርብስ ኣብ 2011 ኣብ ዘውጽኦ ሕታሙ፡ መጠን ሃብቲ ጆሽዋ ካብ 10 ክሳዕ 15 ሚልዮን ዶላር ዝበጽሕ ግምቱ ኣስፊሩ።"
Religion,ኣኽበርቲ ሕጊ ኣመሪካ፡ ኣብ ካሊፎርንያ ሕቡራት መንግስታት ኣመሪካ፡ ሓንቲ ናይ ዕድመ ባዓልቲ ጸጋ ፈላሲት ነቲ ዝነበራ ጠላዕ (ቁማር) ናይ ምጽዋት ወልፊ ንኸተማልእ፡ ካብቲ ንዓሰርተታት ዓመታት ትምህረሉ ዝነበረት ካቶሊካዊ ቤት ትምህርቲ ትሰርቅ ነይራ ብምባል ገበነኛ ኢልዋ። እዛ ማርጋሬት ክሩፐር ዝተብሃለት ጓል 79 ዓመት ፈላሲት፤ ካብቲ ትምህረሉ ዝነበረትን ድሒራ ከም ኣመሓዳሪት ኮይና ትሰርሓሉ ዝነበረትን ቤት ትምህርቲ ኣብ ዝሓለፈ ዓሰርተታት ዓመታት ብሓፈሻ ልዕሊ 835 ሽሕ ዶላር ከምዝሰረቐት እዩ ተገሊጹ ዘሎ። እዚ ብምግባራ ኸኣ ገበነኛ ኮይና ስለዝተረኸበት ን40 ዓማታት ክትእሰር ቤት ፍርዲ እታ ሃገር በይኑላ።
Religion,መንግስቲ ኤርትራ መቐጸልታ ናይቲ ኣብ 2018 ንብረትን ትካላትን ካቶሊካዊት ቤተክርስትያን ዝወሰዶ ናይ ምህጋርን ምዕጻውን ስጉምቲ ሕጂ እውን ይቕጽሎ ከምዘሎ ቤት ጽሕፈት ካቶሊካዊት ቤተክርስትያን ኤርትራ ናብ ምኒስተር ምኒስትሪ ትምህርቲ ኣቶ ሰመረ ርእሶም ኣብ ዝጸሓፎ ናይ ጥርዓን ደብዳበ ኣረጋጊጹ። እቲ ብ26 ግንቦት 2021 ዝተጻሕፈ ናይ ኣቤቱታ ደብዳበ፡ ካቶሊካዊት ቤተ-ክርስትያን ቅድሚ ክልተ ሽሕ ዓመት ብእየሱስ ክርስቶስ ካብ እትትከል ኣትሒዛ ንደቂ ሰባት ንምግልጋል ከምእትሰርሕ፤ ኣብ ኤርትራ ከኣ፡ ኣብ ግዜ ጸበባ ኮነ ራህዋ፡ ካብ ህዝቢ ከይተፈልየት፡ መንፈሳውን ስጋውን ኣገልግሎት ብምቕራብ፡ ንህዝቢ ብዘይ ሌላን ጉሌላን፡ ቋንቋን ዓሌትን፡ ሃይማኖትን እምነትን፡ ከምእተገልግል ብምዝኽኻር መንግስቲ ኤርትራ እናሓደረ ንብረታን ትካላታን ክወርስ ግቡእን ፍትሓውን ከምዘይኮነ ይጠቅስ። ሕጂ እውን መንግስቲ ኤርትራ፡ ብኤጳርቃና ሰገነይቲ፡ ኣስመራን ከረንን ዝመሓደራ፡ ኣብ ዓሰብ፣ ዓዲፊኒዕ፣ ዓላ ላዕላይ፣ ማይሓራሳት፣ ተከላቢ፣ ጊንዳዕ፣ እምባትካላን ኣፍዓበትን ንዝርከባ ኣርባዕተ መውዓል ሕጻናት፡ ኣርባዕተ መባእታን ሐንቲ ማእከይ ደረጃ ብድምር ትሽዓተ ኣብያተ ትምህርቲ ከምዝዓጸወ እቲ ደብዳበ የመልክት።
Religion,ሲኖዶስ ኦርቶክስ ተዋህዶ ቤተ-ክርስትያን ኤርትራ፡ ንኣቡነ ቄርሎስ መበል 5ይ ፓትርያርክ ክኸውን ብወግዒ ከምዝሾመቶ ሚኒስተር ዜና ኤርትራ ኣፍሊጡ። እቲ ወግዓዊ ጽንብል ብዙሓት ምእመናን ኣብ ዝሳተፉሉ ቤተክርስትያ ቅድስቲ ማርያም ኣስመራ ከምዝተፈጸመ'ውን እቲ መግለጺ ወሲኹ ገሊጹ። ሲኖዶስ ኦርቶክስ ተዋህዶ ቤተ-ክርስትያን ኤርትራ፡ ንኣቡነ ቄርሎስ መበል 5ይ ፓትርያርክ ክኾኑ ከምዝመረጾም ኣብ ዝሓለፈ ወርሒ ተሓቢሩ ነይሩ። ብሰንኪ ምእጋድን ምውጋዝን ናይቶም ኣብ ናይ ገዛ ማሕዩር ዝርከቡ 3ይ ፓትርያርክ፡ ኣቡነ ኣንጦንዮስ፡ እታ ቤተ-ክርስትያን ብዘይ ፓትርያርክ ንዓመታት ምጽንሓ ይፍለጥ። ኣቡነ ኣንጦንዮስ ኣብ ጥሪ 2006 ንፈለማ እዋን ካብ መዝነቶም ክወርዱ ድሕሪ ምግዳዶም፡ ንዕኦም ተኪኦም 4ይ ፓትሪያርክ ኮይኖም ዝተመርጹ፡ ኣቡነ ድዮስቆሮስ ኣብ ታሕሳስ 2015 ካብ ዝሞቱ ንድሓር፡ እታ ቤተክርስትያን በዘይ ፓትርያርክ'ያ ጸኒሓ።
Religion,"ሓዲ ሲሶ ካብ ህይወታ፡ ብጾምን ጸሎትን፡ ብጽምዋን ድኽነትን ንፈጣሪ ከተገልግል፡ ኩሉ ዝነበራ ሃብትን ምቾትን ገዲፋ ን30 ዓመታት ኣብ ገዳም ዝመነነት ጓል 92 ዓመት ፈላሲት ሶር ሜሪ ጆሴፍ ኣብ ገዳም ካርመላት ዓሪፋ። ዛንታኣ ካብቲ ብዙሕ ግዜ እንሰምዖ ንቡር ያታዊ ዛንታ ፍልይ ዝብል እዩ። ወይዘሪት ኣን ብ1928 ኣብ ኣመሪካ ተወሊዳ። ኣብ ቑልዕነታ ድንግል ክትከውን ትምነ እኳ እንተነበረት፡ ኣብ ንእስነታ ብፍቕሪ ተጸሚዳ ኣብ ዕስራ ዓመታ ንሪቻርድ ሚለር ተመርዕያ፡ 10 ከብዳ ወሊዳ። በዓል ቤታ ምክትል ፕረዚደንት ኩባንያ ፓሲፊክ ጋዝን ኤለክትሪክን ስለዝነበረ ርቡሕ እቶት ነይሩዎ። ወይዘሮ ኣን ኣብ ሳን ፍራንሲስኮ፡ ሽሕን ሚእትን አዕሩኽን ፈተውትን ነይሮምዋ። ኣብ ቤታ በብእዋኑ ኣማኢት መሓዙት እናዓደመት ክቡር ድግስ ትገብር፤ ብዘበናዊ ልብስን መጋየጺ ስልማት ደሚቓ፡ ኣብ ዓበይቲ ምርኢታት ትልሂትን ኦፔራን እትሳተፍ ኣዝዩ ጥጡሕ ናብራ ዝነበራ ስምይቲ ሰብ ነይራ። እቲ ዝነኣሰ ወዳ ማርክ ሚለር ድሕሪ ዕረፍታ ኣብ ዝጸሓፎ ተኸታታሊ ትዊት፡ ""[ኣደይ] ኣብ 27 ዓመታ ሓሙሽተ ቘልዑ ወሊዳ። ክልተ ጋንታታት ኩዕሶ ሰኪዐት ዝኣኽሉ ውሉድ ክህልዋ ስለዝደለየት ከኣ እንደገና ሓሙሽተ ቖልዑ ወሲኻ"" ክብል ጽሒፉ።"
Religion,ኣብ ኣሜሪካ ግዝኣት ቴክሳስ ኣብ ዳላስ ኣብ ዝርከብ ምኵራብ ተዓጊቶም ዝነበሩ ኣርባዕተ ውልቀሰባት፡ ዋላ ሓደ ጉድኣት እንከይበፅሖም ከምዝተለቐቑ ተገሊፁ። እቶም ሰባት ኣብቲ ዝሓለፈ ቀዳም ንጎሆ ካብ ዝተረኸብሉ ናይ ኣምልኾት መደብ ከምዝተዓገቱ ዝተገለፀ እንትኾን፡ ፖሊስ ንተኸታታሊ 10 ሰዓታት ሓለዋ ከካይድ ፀኒሑ። ፖሊስ፡ ሻቡ ፍሉይ ጉጅለ ናብቲ ከባቢ ብምልኣኽ ነገራት ንምህዳእ ዝፈተነ እንትኾን፡ ኤፍቢኣይ’ውን ብተደራደርቱ ኣቢሉ ምስቶም ዓገትቲ ይዘራረብ ኔሩ። እቶም ጅሆ ዝተትሓዙ ቅድሚ ምልቃቖም ቅድሚ ሒደት ደቓይቕ ነትጕን ተኹስን ይስማዕ ኔሩ። ኣብ ሞንጎ እዚ እቲ ዓጋቲ ከምዝሞተ ፖሊስ ኣፍሊጡ። መራኸብቲ ሓፋሽ ኣሜሪካ፡ ካብ ሞንጎ እቶም ጅሆ ዝተትሓዙ ኣርባዕተ ሰባት፡ እቲ ሓደ ናይ ሃይማኖት ኣቦ ከምዝኾነ ፀብፂበን። እቲ ዓጋቲ ሃንደበት ኣትዩ ንሰባት ከፈራርሕ እንከሎ፡ እቲ ናይ ኣምልኾ ስነ-ስርዓት ብኢንተርኔት ብቐጥታ ይምሓላለፍ ነይሩ።
Religion,ዓመት መጸ ኣብ መፋርቕ ወርሒ ጥሪ ብተኸተልቲ እምነት ኦርቶዶክስ ተዋህዶ ብድምቀት ዝኽበር በዓል ጥምቀት ሎሚ ኣብ ይኽበር ኣሎ። ኣብቲ በዓል ካብ ህጻናት ክሳዕ ዓበይቲ ባህላዊ ክዳውንቲ ብምልባስ ብዝማረ የድምቕዎ። ኣብ ኤርትራን ኢትዮጵያን ንኣከባብራ እቲ በዓል ብዝምልከት ካብ ዝተዘርግሑ ስእልታት ገለ እነሆ።
Religion,"ኢትዮጵያ፡ ""ጥምቀት ኣብ ኢትዮጵያ ኣብ ኣኽሱም'ዩ ተጀሚሩ"" ጥምቀት እየሱስ ክርስቶስ ካብ ገሊላ ናብ ዮርዳኖስ ወሪዱ ብመጥምቀ የውሃንስ ካብ ዝጥመቕ ንድሓር ብኣመንቲ ክርስትና በብዓመቱ ዝኽበር ሃይማኖታዊ በዓል እዩ። ናብ ኢትዮጵያ ድማ ኣብ ዘበነ ሃጸይ ካሌብ ብኣኽሱም ኣቢሉ ከምዝተጀመረ ንቡረ ኢድ ተስፋይ ተወልደ ገሊጾም።"
Religion,ኣብ ምዕራባዊ ክፋል ከተማ ኣዲስ ኣበባ ብቕድሚ ትማሊ ሓሙስ ድሕሪ በዓል ጥምቀት ታቦት ወይብላ ማርያም ናብ ቤተ ክርስትያን ይኣቱ ኣብ ዝነበረሉ እዋን ኣብ መንጎ ኣመንቲ እታ ቤተ ክርስትያንን ሓይልታት ጸጥታን ብዝተፈጠረ ዘይምርድዳእ ሞትን ናይ ኣካል መጉዳእትን ከምዘጋጠመ መሰኻኽር ዓይኒ ገሊጾም። ኣገልግሎት ኮሚኒኬሽን መንግስቲ ኢትዮጵያ፡ ብዛዕባ ኣብታ ሃገር ዝተኸበረ በዓል ጥምቀት ኣመልኪቱ ኣብ ዝሃቦ መግለጺ’ውን እንተኸነ ሰባት ከምዝሞቱን ጉድኣት ኣካል ከምዘጋጠመን ሓቢሩ። ኣብቲ ሃይማኖታዊ ስነ ስርዓት ካብ ዝተሳተፉ መሰኻኽር ዓይኒ ንቢቢሲ ኣብ ዝሃብዎ ሓበሬታ ምስ ባንዴራ ተዛሚዱ ብዝተፈጠረ ዘይምርድዳእ ሓይልታት ጸጥታ ጥይትን ዘንብዕ ጋዝን ከምዝተኮሱ ሓቢሮም። ከም ሳዕቤኑ ከኣ ብውሕዱ ክልተ ሰባት ከምዝሞቱ ገሊጾም። ብዛዕባ እቲ ዘጋጠመ ክስተት ዘርእዩ ስእልታትን ቪድዮታትን ኣብ ማሕበራዊ ሚድያ ብብዝሒ ዝተርኣዩ ኮይኖም ድሕሪ ተኹሲ ብዙሓት ሰባት ክጎዩን ጫውጫው ክብሉን ተራእዮም። ኣብ ኢትዮጵያ በዓል ጥምቀት ሰለማውን ድሙቕን ብዝኾነ መገዲ ከምዝሓለፈ ዝገለጸ ኣገልግሎት ኮሙኒኬሽን መንግስቲ ኢትዮጵያ፡ ኣብ ኣዲስ ኣበባ ክፍለ ከተማ ኮልፌ ቀርናዮን ቡራዩን ኣብ እትርከብ ቤተ ክርስትያን ወይብላ ማርያም ብዝተፈጠረ ህውከት ግን እቲ በዓል ከምዝተረበሸን ሞትን መጉዳእትን ከምዘጋጠመ ኣፍሊጡ።
Religion,"“ምስቲ ዝገርፈኒ ዝነበረ ሰብ ኣብ ክቱር ጥምጥም ኣተና፣ ንሱ ብበትሩ ኣነ ኸኣ ብጸሎት” ትብል ሄለን ብርሃነ፣ ንዘሕለፈቶ መከራ ብምዝካር። ""ነቲ ብበትሪ-ፖሊስ [ሓጺር ጸሊም ጎማ] ዝገርፈኒ ዝነበረ ደቂቕ ሰብኣይ ከቶ ክርስዖ ኣይክእልን ... ብቍጥዐ ኣዒንቱ በርበረ መሲሉ፡ ገጹ ብረሃጽ ታህታህ ኢሉ፡ እናገዓረ ዝገርፈኒ ዝነበረ ወትሃደር ካብ ምሒር ምህራም ደኺሙ ንከዕርፍ እናላህለሀ ኮፍ ክብል ይዝከረኒ"" ድሕሪ ምባል ኣዕሚቛ ተስተንፍስ። “ንሱ ንዓይ ብምህራም ዝደኸመስ ኣነ ኸኣ ኣብ ምንታይ ኵነታት ከም ዝነበርኩ ንክገልጾ አሸግረኒ። ኣእጋረይ ምእዛዝ ኣብዮምኒ ረድረድ ክብሉ ይዝከረኒ። ካልእ ይትረፍ ንጸሎተይ’ውን ንክከታተሎ ዓቕሚ ስኢነ ሃለዋተይ ክሳብ ዝጠፍኣኒ ኰንኩ” ብምባል እቲ ህህ እናበለ ዝሃርማ ዝነበረ ሰብ እህታኡ ክሳብ ሎሚ ካብ ኣእዛና ከም ዘይተፈልየ ተዘንቱ። ኣስዕብ ኣቢላ ድማ “እቶም ኣብ ማይ ስርዋ ዝነበርና እሱራት ኣብ 23 ኮንተይነራት ተኸፋፊልና፡ ብሓደ ሓኪም ንናበ ነበርና። እቲ ሓኪም ኵነታተይ ምስ ረኣየ ‘ነዚኣ ድኣ እንታይ ክሕክመላ - ከያዲት’ያ’ ኢሉ ሓላፍነት ከም ዘይወስድ ነገሮም” ትብል ሄለን።"
Religion,"ካብቲ ዝሓለፈ ሰሙን ጀሚሩ ንህልው ኩነታት ትግራይን ኣመንቲ ኦርቶዶክሳዊት ቤተ ክርስቲያንን ኣመልኪቶም ክዝትዩ ዝቐነዩ መራሕቲ ሃይማኖት ትግራይ፡ ኣብቲ ክልል ጠቕላይ ቤተ ክህነት ከም ዘጣየሹ ኣፍሊጦም። እቶም መራሕቲ ሃይማኖት፡ ብሰንኪ እቲ ኣብ ትግራይ ዝቕጽል ዘሎ ኲናትን ዘስዓቦ ዕንወትን ካብ ጠቕላይ ቤተ ክህነት ኢትዮጵያ ተፈልዮም ርእሱ ዝኽኣለ ጠቕላይ ቤተ ክህነት ክምስርቱ ከም ዝወሰኑ ገሊጾም። ቴሌቪዥን ድምጺ ወያነ ትግራይ ትማሊ ኣማስዩ ኣብ ዝዘርግሓቶ ዜና ዘዘራረበቶም መራሕቲ ሃይማኖት ትግራይ ""ጠቕላይ ቤተ ክህነት ኢትዮጵያ ነቲ ኲናት ደጊፉን፡ ኣብ ልዕሊ ትካላት እምነትን ኣመንትን መጥቃዕቲ እንትበጽሕ ትም ኢሉን እዩ"" ብዝብል ናይ ባዕሎም ቤተ ክህነት ከጣይሹ ከም ዝተገደዱ ተዛሪቦም። ጠቕላይ ቤተ ክህነት ኢትዮጵያ ግን ክሳብ ሕጂ ኣብዚ ጉዳይ ዝሃቦ ርኢይቶ የለን። እታ ኢትዮጵያ ካብ ዘለዉ ሃይማኖታውያን ጕጅለታት 43% ካብ ህዝቢ ኢትዮጵያ እተቕውም ኦርቶዶክሳዊት ቤተክርስትያን ዝዓበየን ጽልዋ ዘለዋ ሃይማኖታዊት ትካል እያ። ይኹን እምበር ሕጂ እቲ ግጭት ንመብዛሕትኦም ኣመንታ ከፋፊልዎም እዩ።"
Religion,"ኣብ ዝሓለፈ ቀዳም ኣመንቲ ኦርቶዶክሳዊት ቤተ ክርስቲያን ኢትዮጵያ ዝኾኑ ጳጳሳትን መራሕቲ ሃይማኖትን ትግራይ፡ ኣብቲ ክልል ናይ ርእሶም ጠቕላይ ቤተ ክህነት ከም ዘጣየሹ ክልላዊ ማዕከናት ዜና ኣቃሊሐን እየን። እቶም መራሕቲ ሃይማኖት፡ ብሰንኪ'ቲ ክሳብ ሕጂ ኣብ ሰሜን ኢትዮጵያ ዝቕጽል ዘሎ ኲናት እቲ ዋና ቤተ ክህነት ኢትዮጵያ ነቶም ኣብ ልዕሊ ትግራይ ዝበጽሑ ግህሰታት ከምኡ'ውን ኣብ ልዕሊ ትካላት እምነት ዝበጽሐ ዕንወትን ኣይኾነኖም ብምባል ሓድሽ ቤተ ክህነት ንምምስራት ከም ዝተገደዱ ተዛሪቦም። እቶም ብክልላዊ ቴሌቪዥን ዝቐረቡ መራሕቲ ሃይማኖት ""ጠቕላይ ቤተ ክህነት ኢትዮጵያ ነቲ ኲናት ደጊፉን፡ ኣብ ልዕሊ ትካላት እምነትን ኣመንትን መጥቃዕቲ እንትበጽሕ ትም ኢሉን እዩ"" ክብሉ ተሰሚዖም'ዮም። ጠቕላይ ቤተ ክህነት ኢትዮጵያ ግን ክሳብ ሕጂ ኣብዚ ጉዳይ ዝሃቦ ርኢይቶ የለን። ካብ ወርሒ ሕዳር 2020 ጀሚሩ ኣብ ትግራይ ዝካየድ ዘሎ ኲናት ምስ ተጀመረ ""እቶም ፓትሪያርክ [ኣቡነ ማትያስ] እቲ ዝበጽሕ ዘሎ ንምዝራብ በቲ ናይታ ቤተክርስቲያን ሚዲያ ከይተረፈ ተኸልኪሎም'ዮም።"
Religion,"ንዓመታት ኣብ ማሕዩር ዝነበሩ 3ይ ፓትሪያርክ ኦርቶዶክሳዊት ቤተክርስትያን ኤርትራ ኣቡነ ኣንጦንዮስ ኣብ መበል 94 ዓመቶም ከምዝዓረፉ ኣብ ወጻኢ ዝነብሩ ሰዓብቶም ንቢቢሲ ኣረጋጊጾም። ኣባል ሃገረ-ስብከት ሰሜን ኣመሪካ ዝኾኑ ሊቀ-ክህናት ገብረሚካኤል ዮውሃንስ ንቢቢሲ ኣብ ዝሃብዎ ሓበሬታ፡ ኣቡነ ኣንጦንዮስ ሎሚ ንጉሆ ከምዝዓረፉ ገሊጾም። ሬሳ ኣቡነ ኣንጦንዮስ፡ ናብቲ ኣብ ዞባ ደቡብ፡ ሰፍኣ ኣብ ዝተባህለ ቦታ ዝርከብ 'ገዳም ኣባ-እንድርያስ' ከምዝተወስደ ሓበሬታ ከዝበጽሖም'ውን ሊቀ-ካህናት ገብረሚካኤል ጠቒሶም። ኣብ ብሪጣንያ ዝርከቡ ተኸታሊ ኣቡነ ኣንጦንዮስ ዝኾኑ ኣባ ዮሃንስ ገብረሂወት ብወገኖም፡ ንዜና ዕረፍቲ ናይቶም መበል 3ይ ፓትሪያርክ ንቢቢሲ ኣረጋጊጾም። ""ቅዱስ እንጠንዮስ፡ ንልዕሊ 16 ዓመት ኣብ መሓዩር ድሕሪ ምጽናሕ፡ ነቲ ዝኣመንዎ ጎይታን ነታ ዝመሓሉላ ቤተ-ክርስቲያንን ክብሉ ብሰማእትነት ኣብ መሓዩር እንከለዉ ዓሪፎም"" ክብሉ ኣባ ዮሃንስ ተዛሪቦም።"
Religion,ብቀዳም ኣብ ፓኪስታን ሓደ ቁርዓን ኣቓጺሉ ዝተባህለ መንእሰይ፡ በቲ ተግባር ዝተቖጥዑ ናዕበኛታት ቀቲለሞ። ምስቲ ቅትለት እቲ መንእሰይ ብዝተሓሓዝ 80 ሰባት ተኣሲሮም ከም ዘለዉ ፖሊስ ዞባ ፑንጃበን ፓኪስታን ሓቢሮም። እቶም ናዕበኛታት ነቲ መንእሰይ ካብ ኢድ ፖሊስ መንዚዖም ከም ዝቐተልዎ ጸብጻባት ይሕብሩ። ሬሳ ናይቲ መንእሰይ ትማሊ ሰንበት ንስድርኡ ተረኪቡ፡ ስነ ስርዓት ቀብሩ ተፈጺሙ። ቀዳማይ ሚኒስተር ፓኪስታን ኢምራን ክሃን እቲ ቅትለት 'ምስ ምግሃስ ተሪር ሕጊ ከም ዝዳረግ' ብምግላጽ፡ እቶም ናዕበኛታት ካብ ኢድ ፖሊስ ዝወሰድሉን ፖሊስ ንምንታይ ካብ ሞት ከድሕኖ ከም ዘይክኣለን ጽፉፍ ጸብጻብ ክመጽኦ ኣዚዙ ኣሎ። እቲ ቀዳማይ ሚኒስተር መንግስቲ ንኸምዚ ዓይነት [ቅትለት እቲ መንእሰያ] ዜሮ ተጻዋርነት ከም ዘለዎ ገሊጹ። ሓላፊ ፖሊስ ሙናዋር ሑሰይን፡ እቲ ኣብ 40ታት ዕድመ ዝግመት መንእሰይ፡ ህይወቱ ሓሊፉ ኣብ ገረብ ተኣሲሩ ከም ዝጸንሖም ሓቢሩ።
Religion,"ላዕለዋይ ቤት ምኽሪ ጉዳያት እስልምና ትግራይ ምስ ጠቕላሊ ቤት ምኽሪ ጉዳያት እስልምና ኢትዮጵያ ዝነበሮ ርክብ ከምዘቛረጸ ጸብጻባት ማዕኸናት ዜና እቲ ክልል ሓቢረን። እቲ ቤት ምኽሪ ትማሊ ኣብ እዋናዊ ጉዳያት ኣመልኪቱ ኣብ ዝዘተየሉ እዋን፡ ብሰንኪ እቲ ኣብ ወርሒ ሕዳር 2020 ኣብ ትግራይ ዝጀመረ ኲናት ብዘይኣፈላላይ ተኸተልቲ ዝተፈላለዩ ሃይማኖታት ግፍዒ ከም ዝተፈጸሞም ገሊጹ። በዚ ምኽንያት ጠቕላሊ ቤት ምኽሪ ጉዳያት እስልምና ኢትዮጵያ ""ወረርቲ ሓይልታት ኣብ ልዕሊ ህዝቢ ትግራይ ዝፈጸሙዎ ገበን መራሕቲ ሃይማኖት ኣብ ክንዲ ምኹናን ብገንዘብን ሞራልን ብምሕጋዝ ብምትሕብባሩ"" ብናይ በዓልና ሕገ ክንመሓደር ወሲንና ከም ዝበለ ቴሌቪዥን ድምጺ ወያነ ኣቃሊሓ። ቢቢሲ ኣብ ኣዲስ ኣበባ ኣብ ዝርከብ ቤት ምኽሪ ጉዳያት እስልምና ኢትዮጵያ ንዝተፈላለዩ ሓለፍቲ ከዘራርብ እንከሎ፤ ብዛዕባ እቲ ቤት ምኽሪ ትግራይ ዘሕለፎ ውሳነ ከምዝሰምዑ እንተኾነ ግና ጌና ከምዘይተመያየጥሉ ገሊጾም። ኣብ ዝሓለፈ ሰሙን'ውን ኣመንቲ ኦርቶዶክሳዊት ቤተ ክርስቲያን ኢትዮጵያ ዝኾነ ጳጳሳትን መራሕቲ ሃይማኖትን ትግራይ፡ ኣብቲ ክልል ናይ ርእሶም ጠቕላይ ቤተ ክህነት ከም ዘጣየሹ ክልላዊ ማዕከናት ዜና ኣቃሊሐን እየን።"
Religion,"ኣብ ዝሓለፈ ሰሙን፡ ኣማኻሪ ቀዳማይ ሚኒስተር ዝኾነ ዲያቆን ዳንኤል ክብረት ኣብ ኢትዮጵያ ኣብ ዝተኻየደ ሓደ መድረኽ ዝተዛረቦ ዘረባ ኣመሪካ ከም ዝኾነነቶ ኤኤፍፒ ጸብጺቡ። እቲ ዲያቆን ዳንኤል ዝተዛረበሉ ምስሊ ኣብ ማሕበራዊ ሚዲያታት ብሰፊሑ ከም ዝተዘረበሉ ኮይኑ ሓይልታት ትግራይ ምስ ሰይጣን ብምምስሳል ""ክሳብ መወዳእታ ዘርኦም ክጠፍኡ ኣለዎም"" ክብል ይስማዕ። ""ከምዚ ዓይነት ናይ ጽልኣት ዘረባ ሓደገኛን ቕቡልነት ዘይብሉን'ዩ"" ክብል ወሃቢ ቃል ሚኒስትሪ ጉዳይ ወጻኢ ኣመሪካ ነቲ ማዕከን ዜና ተዛሪቡ። ዲያቆን ዳኒኤል ኣማኻሪ ማሕበራዊ ጉዳያት እቲ ቀዳማይ ሚኒስተር ኮይኑ ኣባል ቦርድ ትካል ፕሬስ ኢትዮጵያ'ውን እዩ። ቅድም ኢሉ ሓላፊት ዩኤስኤይድ ሳማንታ ፓወር ኣብ ኢትዮጵያ ኣብ ዝነበራ ዑደት ኣብ ልዕሊ ትግራይ ብዝወሃቡ ሰብኣዊ ክብሪ ዝትንክፉ ርእይቶታት ተሻቒለ ክትብል ንሚኒስትር ሰላም ዘለዋ ስግኣት ገሊጻ ነይራ። ይኹን'ምበር ዘረባ ዲያቆን ዳንኤል ናይ መጀመርታ ብመንግስቲ ኣመሪካ ትኹረት ዝረኸበን ዝተነቕፈን እዩ ተባሂሉ ኣሎ።"
Religion,ኣብ ኤርትራ ንነዊሕ እዋን ኣብ ቀይዲ ኣትዮም ዝጸንሑ ሰዓብቲ ዝተኣገዳ ኣብያተ ክርስትያን ከምዝተፈትሑ ምንጭታት ንቢቢሲ ሓቢሮም። እቶም ኣብ ማይ ሱርዋ ካብ 6 ክሳብ 11 ዓመታት ተኣሲሮም ዝነበሩ ሰባት፡ ቅድሚ ምሉእ ብምሉእ ናጻ ምልቃቖም ኣብ ዝተፈላለየ ስራሓቲ ተዋፊሮም ምጽንሖም እቶም ምንጭታት ጠቒሶም። ቅድሚ ክልተ ሰሙን'ውን ኣብ ዓሰብ ኣብ ዝርከብ መዳጒኒ ተታሒዘን ዝጸንሓ ክልተ ደቂ-ኣንስትዮ ተፈቲሐን ምንባረን ተሓለቕቲ ንቢቢሲ ሓቢሮም። ሰብመዚ ጸጥታ ኤርትራ ብዛዕባ ኣብ ቀይዲ ዝኣትውን ዝፍትሑን ሰባት መግለጺ ከምዘይህቡ ይፍለጥ።
Religion,መስቀል ግዳይ እንታይ ማለት እዩ? ብልሙድ መስቀል ገዳይ ብርሃን ገዳይ ከምዝበሃል ዝገልጹ ደራሲ መምህር ገብረኺዳን ደስታ፡ ይኹን እምበር መስቀል ግዳይ እዩ ክበሃል ዝግብኦ ይብሉ። እዚ ማለት ድማ ብርሃን ኮይንልኩም ኣሎ ማለት እዩ።
Religion,ኣፕል ካብ ሰበስልጣን ቻይና ንዝቐረበሉ ጠለብ ስዒቡ፡ ኣብ ዓለም ፍሉጥ ንዝኾነ ናይ ቁርዓን መተግበሪ ኣልዩ። እቲ ‘ቁርዓን ማጂድ’ ዝተባሃለ መተግበሪ ኣብ ዙርያ ዓለም ኣብ ‘ኣፕ ስቶር’ ዝርከብ ኮይኑ ልዕሊ 150 ሽሕ ርእይቶታት ዝተወሃበሉ ፍሉጥ መተግበሪ እዩ። እቲ መተግበሪ ሕጋዊ ዘይኮኑ ሃይማኖታዊ ጽሑፋት ብምግባሩ ከምዝተኣለየ ቢቢሲ ክርዳእ ክኢሉ ኣሎ። መንግሲቲ ቻይና ኣብዚ ጉዳይ ርእይቶ ክህብ ቢቢሲ ንዘቕረበሉ ሕቶ ምላሽ ኣይሃበን። እቲ መተግበሪ ከም ዝተኣለየ ፈለማ ዝሓበረ፡ እቲ ኣብ ዙርያ ዓለም ኣብ ‘ኣፕ ስቶር’ ንዘለው መተግበሪታት ዝቆጻጸር ድሕረ ገጽ ‘ኣፕል ሴንሰርሺፕ’ እዩ። ነቲ መተግበሪ ዘዳለወ ትካል ፒዲኤምኤስ ኣብ ዘውጽኦ መግለጺ፡ “ብመሰረት ካብ ኣፕል ዝረኽብናዮ ሓበሬታ ‘ቁርዓን ማጂድ’ ካብ ሰብ መዚ ቻይና ተወሳኺ ሰነዳት ስለዘድልዮ ካብ ኣፕ ስቶር ቻይና ተኣልዩ ኣሎ” ኢሉ።
Religion,ብጹእ ኣቡነ መቃርዮስ፡ ጳጳስ ዲበ ኩሉ ኣህጕረ ስብከታት ቤተ-ክርስትያን ተዋሕዶ ኣብዚ ቀረባ እዋን፡ ካብቲ ዝነብርሉ ኣመሪካ ተበጊሶም ኣብ ሃገራት ኣውሮጳ መንፈሳዊ ዑደት ከካይዱ ናብ ለንደን ኣብ ዝመጽሉ፡ ናብ ስትድዩ ቢቢሲ ብምምጻእ ብዛዕባ ኩነታት ካብ መዓርጎምን መዝነቶም ዝተኣለዩ መበል 3ይ ፓትሪያርክ ኦርቶዶክሳዊት ቤተክርስትያን ኣቡነ ኣንጦንዮስን ኩነታት እታ ሃገርን ቃለመሕትት ኣካይዶም ነይሮም። እቶም ወዲ 90 ዓመት ኣቡነ መቃርዮስ፡ ኣብ ኤርትራ ተወሊዶም ክሳዕ ብንእሶም ሃማኖታዊ ትምህርቲ ንምቕሳም ናብ ደብሪ ዝኸዱን፡ ኣብ ዝተፈላለያ ሃገራት ዝለዓለ ትምህርቲ ዝወሰዱን ዘገልገሉን እዮም። ኣብ ፈለማ 1950ታት ናብ ግብጺ ዘምርሑ መንፈሳዊ መራሒ ኾይኖም፡ ኣብ እስራኤል፣ ኢትዮጵያን ኣመሪካን ዝተማህሩን ዝተቐመጡን ምዃኖም ይፍለጥ።
Religion,ኣብ ኤርትራ ንዓመታት ኣብ ማእሰርቲ ዝነበሩ ኣመንቲ ወንጌላውያን ኣብያተ ክርስትያን ከምዝተፈትሑ እሙናት ምንጭታት ሓቢሮም። እቶም ኣብዘን ዝሓለፋ ሒደት ሳምንታት ካብ ማእሰርቲ ዝተፈትሑ ሓንቲ ጓል-ኣንስተይቲ እትርከቦም 7 ሰባት ብሰንኪ እምነቶም ካብ 2 ክሳብ 9 ዓመታት ኣብ ቀይዲ ዝጸንሑ ከምዝኾኑ እቶም ምንጭታት ጠቒሶም። ኣብ መወዳእታ ናይቲ ዝሓለፈ ወርሒ መስከረም'ውን ሓያሎ ተኸተልቲ እቲ እምነት ብተመሳሳሊ ምፍትሖም ይዝከር። ኣብ ኤርትራ ተኸተልቲ እምነት ወንጌላውያን ኣብያተ ክርስትያን ዝኾኑ ሰባት ኣብ ዝተፈላለዩ እዋናት ከም ዝእሰሩን ሓሓለፎም'ውን ከም ዝፍትሑን ይግለጽ። መንግስቲ ኣብ ግንቦት 2002 ወግዓዊ ኣፍልጦ ዝሃበን እምነታት ኦርቶዶክስ ተዋህዶ፡ ካቶሊክ፡ ወንጌላዊት ሉተራዊትን ሱኒ እስልምናን ኮይነን ብዙሓት ሰዓብቲ ናይተን ካልኦት ዝተኣገዳ እምነታት ኣብ ቀይዲ ከምዝርከቡ ተሓለቕቲ ይገልጹ።
Religion,"ናይጀርያዊ ሲሞን ኦዶ፡ ""ንጉስ ሸይጣን"" ብዝብል ዝፍለጥ ኮይኑ ተኸታሊ ሰይጣናዊ እምነት ኣብ መበል 74 ዓመት ዕድሚኡ ከምዝዓረፈ ወዱ ኡቼና ኦዶ ኣፍሊጡ። ስነ-ስርዓት ቀብሩ'ውን ፍልይ ብዝበለ ኣገባብ ሎሚ ተፈጺሙ'ሎ። ኣብ ውሽጢ ሓንቲ ሞተራ ዝተወልዐ መኪና ኣትዩ ከምዝተቐብረ ጸብጻባት ካብቲ ቦታ ሓቢሮም። ኣብታ ከም ሳንዱቕ ሬሳ ዘገልገለት መኪና፡ ዝፈትዋ ደርፊ ተወሊዓ ምንባራ'ውን ተፈሊጡ። ኡቼና፡ ከቢድ ዝበሃል ሕማም ዘይሓመመ ኣቡኡ ትማሊ ሰሉስ 12 ታሕሳስ 2021 ንጉሆ ከምዝሞተ ኣብ ናይጀርያ ንዝርከብ ቢቢሲ - ኢግቦ ተዛሪቡ። ""ሞይቱ'ሎ"" ክብል ብስልኪ ዝገለጸ ወዱ ኡቼና፡ ""ስርዓተ ቀብሩ ክነፈጽም ንዳሎ ኣለና"" ኢሉ ነይሩ።"
Religion,ሊቀ ጳጳስ ካቶሊካዊት ቤተክርስትያን ሮማ ፖፕ ፍራንሲስ፡ ዓለም ነቶም ኣብዚ እዋን ዘጋጥሙ ዘለዉ ቅልውላዋትን ስቅያትን ስምዒት ኣልቦ ምዃና ሓቢሮም። ብምኽንያት በዓል ልደት [ክሪስማስ] ኣብ ዘሕልፍዎ ዓመታዊ መልእኽቶም፡ ነቲ ኣብ ሶሪያ፣ የመንን ኢራቕን፣ ኣፍሪቃ፣ ኣውሮጳን እስያን ንዘለዉ ቅልውላወት ጠቒሶም። ዓለማዊ ለበዳ ኮሮናቫይረስ ድማ ጎንጽታት ብደረጃ ዓለም ንምፍታሕ ኣብ ዝግበሩ ጻዕርታት ጽልዋ ከምዘሕደረ ተዛሪቦም። ብዂናት ይሕመሳ ንዘለዋ ኢትዮጵያን ዩክሬንን ከምኡ’ውን ምስ ኣኽረርቲ ብዝካየድ ውግእ ኣብ ሕምስምስ ኣብ ዘሎ ዞባ ሳሕል ሰላም ንምሰፍን ጽሎት ኣካይዶም። ጎንጽታት ንምፍታሕ ዝግበሩ ዓለምለኻዊ ዝርርባት ቦታ ይወሃቦም ከምዘየሎ ዝሓበሩ እቶም ጳጳስ እዚ ከኣ ንጎንጽታት ኣብ ክንዲ ዘላቒ ፍታሕ ምሃብ ኣቋራጽታት ንምውሳድ ይደፋፍእ ምህላዉ ኣረዲኦም። “ጎንጽታት፣ ቅልውላዋትን ዘይምስናያትን ክውስኹ ንዕዘብ ኣለና” ብምባል፡ እዚኦም ድማ ኣብ ዝፍትሑ ከምዘይመስሉ ገሊኦም።
Religion,ሊቀ-ጳጳሳት ዴዝሞንድ ቱቱ፡ ህይወት ታሪኾም ብስእሊ እንትዝንቶ ወዲ 90 ዓመት ደቡብ ኣፍሪቃዊ ሊቀ-ጳጳሳት ዴዝሞንድ ቱቱ ነቲ ኣብ ደቡብ ኣፍሪቃ ዝነበረ ብውሑዳን ጸዓዱ ዝተዓብለለ ስርዓት ኣፓርታይድ ከብቅዕ እጃም ዝነበሮም ኮይኖም ኣብ ዓለም ኣዝዮም ፍቱውን ስሙይን እዮም ነይሮም። በዚ ድማ ንሽልማት ኖቤል በቒዖም። ብዛዕባ ህይወት ታሪኾም ብስእሊ ክንዝንትወልኩም ኢና፤ እነሆ!
Religion,ኣብ ህንዲ ሽሪ ማታ ቫይሽኖ ተባሂሉ ኣብ ዝፍለጥ ናይ ሂንዱ ቅዱስ ቦታ ኣብ ሓድሽ ዓመት ብዝተፈጥረ ምጽቕቓጥ (ህዱድታ) ብውሕዱ 12 ሰባት ከምዝሞቱ ተገሊጹ።
Religion,ካብ ህንዲ ዝምለሱ ኣውስትራላውያን ክእሰሩ ከምዝኽእሉ ተገሊፁ ኣብቲ ክስተት፡ ኣስታት 12 ከሰባት ከምዝሞቱን ብዙሓት ጉድኣት ከምዝበጽሖምን ፖሊስ ኣፍሊጡ። ፖሊስ ከምዝበሎ፡ ኣብ ቤተ መቅደስ ቫይሽኖ ዝተለዓለ ዕግርግር ብሰንኪ ኣብ መንጎ ኣመንቲ ዘይምርድዳእ እዩ ። ቀዳማይ ሚኒስትር ናሬንድራ ሞዲ በቲ ኣብ ዝሓለፈ ቀዳም ዝበጽሐ ሓደጋ ከምዝሓዘነ ተዛሪቡ። በቲ ሓደጋ ጉድኣት ዝበጽሖም ሰባት ድማ ቀልጢፎም ክሓውዩ ተመኒዩ። በብዓመቱ ኣብ ሓድሽ ዓመት ብዓሰርተ ሽሓት ዝቑጸሩ ህንዳውያን ነዚ ቤተ መቅደስ ይርእዩ። እቲ ቤተ መቅደስ ኣብ ህንዲ ካብ ዝርከቡ ቅዱስ ስፍራታት ሓደ ከምዝኾነ ኣብ ከተማ ደልሂ ዝርከብ ወኪል ቢቢሲ ሓቢሩ። ሰብ ስልጣን እቲ ከባቢ፡ ናብቲ ከባቢ ዝመጽኡ ብዝሒ ኣጋይሽ መዓልታዊ ልዕሊ 25 ሽሕ ከይኸውን ኣዚዞም ነይሮም። እንተኾነ፡ ካትራ ተባሂሉ ኣብ ዝጽዋዕ ከባቢ ኣብ ዝርከብ ቤተ መቅደስ፡ ካብቲ ዝተፈቕደ ልዕሊ ፍርቂ ተረኺቡ ነይሩ።
Religion,ካቶሊካውያን ኣቡናት ኣመሪካ፡ ፕረዚደንት ጆ ባይደን ኣብ ምንጻል ጥንሲ ብዘለዎ ቅዋም፡ ቅዱስ ቁርባን ከይቅበል ዝኽልክል ሰነድ ንምጽዳቕ ድምጺ ድሕሪ ምሃቦም ዘይምርድዳእ ከምዝሰፈነ ተገሊጹ፡፡ ጉባኤ ካቶሊካውያን ኣቡናት ኣመሪካ፡ ምንጻል ጥንሲ ንዝድግፉ ፖለቲከኛታት ኣመልኪቱ መምሃሪ ሰነድ ነዳሉዶ ኣብ ዝብል ብመርበብ ሓበሬታ ኣብ ዘካየድዎ ኣኼባ ክረዳድኡ ኣይከኣሉን፡፡ ቅዱስ ቁርባን ኣብ ካቶሊካዊት ቤተ ክርስትያን እቲ ዝለዓለ ቦታ ዝወሃቦ ስርዓት እዩ፡፡ ኣማኒ እታ ቤተ ክርስትያን ዝኾነ ፕረዚደንት ባይደን ድማ ኣብ መንፈሳዊ ኣገልግሎታት እታ ቤተ-ክርስትያን ብስሩዕ እዩ ዝሳተፍ፡፡ እቲ ፕረዚደንት ንድምጺ እቶም ኣቡናት ኣመልኪቱ ኣብ ዝሃቦ መልሲ ‘‘ እዚ ውልቃዊ ጉዳይ እዩ፤ ተግባራዊ ዝኸውን ኣይመስለንን’’ ኢሉ፡፡
Religion,ኣብ ግሪኽ ከተማ ኣቴንስ፡ ናብ ሸውዓተ ጳጳሳት ኦርቶዶክስ ኣሲድ ዝደርበየ ቀሺ ኣብ ትሕቲ ቀይዲ ከም ዝኣተወ ፖሊስ ሓቢሩ። ብመሰረት ካብ ፖሊስ ኣቴንስ ዝተረኸበ ሓበሬታ እቶም ሸውዓተ ጳጳሳት ብዛዕባ እቲ ወዲ 36 ዓመት ቀሺ ኣመልኪቶም እናተመያየጡ እንከለዉ እዩ ኣሲድ ደርብይሎም። ሰለስተ ካብቶም ጳጳሳት ኣብ ገጾም ብርቱዕ መንደድቲ ስለ ዘጋጠሞም ኣብ ሆስፒታል ከም ዝርከቡ'ውን መግለጺ ፖሊስ ከተማ ኣቴንስ ኣፍሊጡ። ብዘይካ እቶም ሸውዓተ ጳጳሳት ንዐኦም ንምሕጋዝ ናብቲ ቦታ ዝኸደ ሓደ ፖሊስ'ውን ገለ ክፋል ኣካሉ በቲ ኣሲድ ነዲዱ ናብ ሆስፒታል ተወሲዱ ኣሎ። እቲ ነቲ መጥቃዕቲ ፈጺሙ ዝተባህለ ወዲ 36 ዓመት ቀሺ፡ ብመሰረት ካብ መደበር ዜና ኤኤንኤ ዝተረኸበ ሓበሬታ በቲ ዝሰርሓሉ ቤተክርስትያን 'ዘይሕጋዊ ምዝውዋር ዕጸፋርስ' የካይድ እዩ ተባሂሉ ተተርጢሩ። እቶም ጳጳሳት ከኣ ነቲ ዝመጽኦ ክሲ ንምስማዕ ኢሎም ናብቲ ንሱ ዝሰርሓሉ ቤተክርስትያን ብምኻድ'ዮም ምጽራይ ዝገብሩ ነይሮም።
Religion,"ኣብ ካናዳ ዞባ ኣልበርታ ፖሊስ ኣብ ልዕሊ ደቀ'ባት ዘብጽሖ ታሪኻዊ ዘይፍትሓዊ ተግባራት ብዝተላዕለ ቁጥዐ ብዝተኣሳሰር ብዝበጽሐ መጥቃዕቲ ዓሰርተ ኣብያተ ክርስቲያን ዓንየን። መርመርቲ ኣብ ከተማ ካልጋሪ ዝርከባ ኣብያተ ክርስቲያን ብኣራንሾንን ቀይሕን ሕብሪ ተጨማሊቖም ከም ዝረኸቡዎም ገሊጾም። ኣመሓዳሪ ኣልበርታ እቲ መጥቃዕቲ ""ዘርዕድ'ዩ"" ነይሩ ኢሉ። ኣብ ጥቓ እቲ ብቤተክርስቲያን ዝመሓደር ኣብ ሓደ እዋን ደቀ'ባት ብኣስገዳድ ዝመሃርሉ ዝነበረ ቤት ትምህርቲ ብዙሓት ዘይተፈልጡ ጃምላዊ መቓብራት ምስ ተረኸቡ'ዩ እቲ ሓያል ቁጥዐ ተላዒሉ። ኣመሓዳሪ ኣልበርታ ጃዶን ኬኒ ብሓሙስ ሓደ ካብቶም መጥቃዕቲ ዝበጽሖም ኣብያተ ክርስቲያን ኣብታ ከተማ ዝርከብ ኢቫንጀሊካል ቤተክርስቲያን ኣፍሪቃ'ዩ ኢሉ። እቶም ምእመናን ብምኽንያት ኣብ ሃገሮም ዘሎ ምዕናውን ምቅጻልን ዝተሰደዱ ዝተፈላለዩ ስደተኛታት'ዮም ኢሉ። ""እዚኦም ብሰላማዊ መገዲ ከነምልኽ ንኽእል ኢና ኢሎም ናብ ካናዳ ዝመጽኡ'ዮም። ገሊኦም ድማ ብከምዚኦም ዝበሉ መጥቃዕታት ግዳያት ኮይኖም'ዮም። ኣብ ታሪኽ ንዝተፈጸመ ዘይፍትሓዊ ጥፍኣት ዝሓድር ጽልኣት ናብ ከምዚ ዓይነት መገዲ እዩ ዝወስድ። ኣብ ክንድኡ ግን ሓድነት፣ ዕርቅን ምክብባርን ይሃልወና"" ኢሉ።"
Religion,ሰብመዚ ኤርትራ 36 ኣብ ቀይዲ ዝጸንሑ ሰብዓብቲ ወንጌላውያን ኣብያተ-ክርስትያን ከምዝፈትሑ ምንጭታት ካብታ ሃገር ሓቢሮም። ካብቶም ትማሊ ሰንበት ዝተፈትሑ ኣመንቲ 14 ንኣስታት 4 ዓመት ኣብ ደሴት ዳህላክ ተኣሲሮም ዝጸንሑ'ዮም። እቶም 22 ከኣ ካብቶም ኣብ መወዳእታ ወርሒ መጋቢት ብሰንኪ እምነቶም ኣብ ቀይዲ ዝኣተዉ 23 ኣመንቲ ኮይኖም ኣብ ማይሱርዋ ተኣሲሮም ከምዝጸንሑ ምንጭታት ሓቢሮም። ኩሎም ብዋሕስ ዝወጹ ምዃኖም ተፈሊጡ'ሎ። ካብ 2002 ጀሚሩ፡ መንግስቲ ኤርትራ ንሓያሎ ወንጌላውያን ኣብያተ-ክርስትያን ድሕሪ ምእጋዱ፡ ብዙሓት ካብ መራሕተንን ኣመንትን ክኣስር ምጽንሑ ይፍለጥ።
Religion,ኣብ ሰሜናዊ ዒራቕ ብእስላማዊ ጉጅለ [ኣይኤስ] ብዘስካሕክሕ ኩነታት ዝተጨፍጨፉ ኣባላት ማሕበረሰብ ያዚዲ ኣስክሬኖም ናብ ትውልዲ ዓዶም ብምውሳድ ብኽብሪ ክዓርፍ ተገይሩ። እቲ ኣሸባሪ ጉጅለ ብ2014 ነቲ ከባቢ ክቆጻጸሮ እንከሎ፡ ኣብ ልዕሊ ተኸተልቲ እስልምና ዝኸኑ ያዚዲ ጃማላዊ ጨፍጫፍ ፈጺሙ'ዩ። ኣብዚ ሕጂ እዋን፡ ኣስክሬን 104 ኣባላት ማሕበረሰብ ያዚዲ ካብቲ ብጃምላ ዝተቐበርሉ ቦታ ወጺኡ ናብ ትውልዲ ዓዶም ዝኾነ ሰሜን ዒራቕ ተወሲዱ ብኽብሪ ክዓርፍ ተገይሩ ኣሎ። እቲ ኣስክሬን፡ ኣብ ጥቓ ጎቦ ሲንጃር ኣብ ውሽጢ ክልል ኒነቫህ እትርከብ ኮቾ ዝተባህለት ገጠር ዓዲ እዩ ዓሪፉ። ጉጅለ ኣይኤስ ነቲ ከባቢ ኣብ ዘመሓድረሉ እዋን ብኣሽሓት ዝቑጸሩ ደቂ ተባዕትዮ ያዚዲ ብግፍዒ ክጭፍጨፉ እንከለው፡ ህጻናት ጊላ ኮይኖም ከገልግሉ ተገይሩ'ዩ፤ ብኣሽሓት ዝቑጸራ ደቂ ኣንስትዮ'ውን ተዓሚጸን።
Religion,ብሰንኪ ኮሮናቫይረስ ከም ሰርብያን ኦርቶዶክስ ቤተ ክርስትያን ዓብዪ ሃሰያ ዝበጽሖ ትካል ዳርጋ የለን ክበሃል ይከኣል። እታ ቤተ ክርስትያን፡ ኣብ ዝሓለፉ ክልተ ሰሙናት ኣብ ሰርብያን ሞንተኔግሮን ብሰንኪ ኮቪድ-19 ላዕለዎት መራሕታ ትስእን ኣላ። ገለ ነቐፍቲ፡ ሰዓብቲ እታ ቤተ ክርስትያን ብልሙድ መገዲ ዝገብረዎ ጸሎት ምኽንያት ለብዒ እቲ ቫይረስ ኮይኑ ክኸውን ከምዝኽእል እዮም ዝዛረቡ። ቅድሚ ሓደ ወርሒ ናይታ ቤተ ክርስትያን ላዕለዋይ ሊቀ ጳጳስ ኣምፊሎጅ፡ ብኮሮናቫይረስ ምስተትሓዘ ሞይቱ። ካብኡ ድማ፡ ናይታ ቤተክርስትያን ሊቀጳጳሳት [ፓትሪያሪክ] ዝኾነ ኢረንጂ፡ ኣብ ናይ መሓዝኡ ቀብሪ ምስተረኽበ ድሕሪ መዓልታት ብኮቪድ-19 ከምዝተትሓዘ ተፈሊጡ። ንሱ ድማ ብዙሕ ኣይጸንሐን ⶁይቱ። ኣብ ዝሓለፈ ሰሙን ድማ፡ ኣብ ዝኽሪ ናይቲ ዝሞተ ፓትሪያሪክ ኣገልግሎት ዝሃበ ጳጳስ’ውን ንካልኣይ ጊዜ በቲ ቫይረስ ከምዝተትሓዘ ተረጋጊጹ ኣሎ። ካልእ ንላዕለዋይ ሊቀ ጳጳስ ኣምፊሎጅስ ተኪኡ ዝሰርሕ ዘሎ ሊቀ ጳጳስ ጃንኪጅ'ውን ምስቲ ቫይረስ ይቃለስ ኣሎ።
Religion,ኣብ ፈረንሳይ ከተማ ሊዮን፡ ሓደ ናይ ግሪክ ኦርቶዶክስ ቀሺ ጥይት ተተኩሱዎም፡ ከቢድ መቑሰልቲ ከምዘጋጠሞም ሰብ መዚ ገሊጾም። ነቲ መጥቃዕቲ ዝፈጸመ ዕጡቕ፡ ካብ’ቲ ቦታ ስለዝሃደመ፡ ፖሊስ ክሃድኑዎ ተገዲዶም። ጸኒሑ፡ መሰኻኽር ዓይኒ ብዝገለጽዎ መሰረት፡ ሓደ ጥርጡር ኣብ ቀይዲ ውዒሉ’ሎ። መበገሲ ናይ’ቲ መጥቃዕቲ እንታይ ምዃኑ ዛጊድ ንጹር ኣይኮነን። ሰብ መዚ፡ ብፈተነ ቅትለት መዝገብ ከፊቶም የጻርይዎ እዮም ዘለዉ። እዚ መጥቃዕቲ፡ ድሕረ’ቲ ኣብ ከተማ ኒስ ኣብ ሓደ ቤተክርስትያን ዘጋጠመ መጥቃዕቲ ካራ፡ ድሕሪ መዓልታት እዩ ዘጋጥም ዘሎ። ነቲ ኣብ ከተማ ኒስ ዘጋጠመ ቅትለት ሰለስተ ሰባት፡ ፕረዚደንት ፈረንሳይ ኢማኑኤል ማክሮን “እስላማዊ ሽበራዊ መጥቃዕቲ” ክብል እዩ ገሊጹዎ። መንግስቲ ፈረንሳይ፡ ንህዝባዊ ቦታታትን ኣብያተ እምነትን ዝሕልዉ ብኣሸሓት ዝቑጸሩ ወተሃደራት ኣዋፊሩ እዩ ዝርከብ።
Religion,ምንቅጥቃጥ መሬት ዘይዓጀቦ ኢማም! ኣብ ኢንዶኖዥያ ኣዝዩ ከቢድ ምንቅጥቃጥ መሬት ስለዘጋጠመ ሓንቲ ደሴት ኣዝያ ተሃስያ ልዕሊ 90 ሰባት ድማ ሞይቶም። እቲ ምንቅጥቃጥ መሬት ኣብ ዘጋጠመሉ እዋን ኣብ ጸሎት ዝነበሩ ሰባት ፈሪሖም ክሃድሙ እንከለዉ ሓደ ኢማም ግና ወይ ከ መናዕ ኣይበለን።
Religion,'ቤት ጽሕፈት ቤተ ክህነት ኦሮሚያ' ንምቛም ክሰርሑ ዝጸንሑ ቀሺ በላይ መኮነንን ሲኖዶስ ቤተክርስትያን ኦርቶዶክስ ተዋህዶ ኢትዮጵያን ንልዕሊ ሓደ ዓመት ኣብ ምስሕሓብ እዮም ጸኒሖም። ሕዚ ግን፡ እዚ ምስሕሓብ ኣብቂዑ፡ ክካየድ ዝጸንሐ ናይ ዕርቂ መስርሕ ከምዝተዛዘመ፡ ኣሸማገልቲ ገሊጾም። ነዚ መስርሕ ዕርቂ ክመርሑ ዝጸንሑ ሽማግለታት፡ ሎሚ ኣብ ዝሃብዎ መግለጺ “እቲ ዕርቂ ተፈጺሙ’ሎ” ኢሎም። እቲ መግለጺ፡ ኣብ ኦሮሚያ ኣገልግሎት ቤተክርስትያን ብምድኻሙ ዘሕሰቦም ‘ወገናት’ ነዚ ጸገም ንምፍታሕ ኢሎም ‘ቤት ጽሕፈት ቤተ ክህነት ኦሮሚያ' ንምቛም ከምዝተበገሱ ብምጥቃስ “እቲ ዝተብሃለ ጸገም ከምዘሎ፡ ኣቦታት፡ ሊቃውንትን ኣመንትን እኳ ዝኣምንሉ እንተኾነ፡ ፍታሕ ክኸውን ዘለዎ ግን ምቛም ቤተክህነት ኦሮሚያ ድዩ? ዝብል ኣብ መንጎ ኣቦታትን ኣመንትን ክፍፍል ፈጢሩ እዩ” ይብል። ንዝሓለፉ ሽድሽተ ኣዋርሕ ድማ፡ ነቲ ጸገም ንምፍታሕ ምይይጣት ክካየድ ከምዝጸንሐ ጠቒሱ። “ነቲ ኣብ ኦሮሚያ ዘጋጠመ ምድኻም ኣገልግሎት ንምፍታሕ፡ ኣብ ትሕቲ ቤተክህነት [ኢትዮጵያ] ሓደ ጥንኩር ኣካል ምቛም ዝሓሸ ከምዝኾነ ብኹሎም ወገናት ተኣሚንሉ እዩ” ድማ ይብል እቲ መግለጺ።
Religion,ኣብ ፈረንሳዊት ከተማ ኒስ፡ ኣብ ውሽጢ ሓደ ቤተክርስትያን፡ ሰለስተ ሰባት ብካራ ተቐቲሎም። ከንቲባ ናይ’ታ ከተማ ክርስችን ኤስቶርሲ፡ ነቲ ክስተት “ግብረሽበራዊ መጥቃዕቲ” ክብል ገሊጽዎ’'ሎ። ናብ’ቲ ቤተክርስትያን ንጸሎት ዝመጽኣ ሓንቲ በዓልቲ ጸጋ ዕድመ “ብካራ ተሰይፈን” ኢሉ ፖሊስ። ነዚ መጥቃዕቲ ፈጺሙ ዝተብሃለ ሰብ፡ ብጥይት ቆሲሉ ኣብ ቀይዲ ከምዝኣተወ’ውን ተገሊጹ። እቶም ክልተ ሰባት፡ ሓንቲ ዓባይ ሰበይትን፡ ካልእ ክሳዱ ተሓሪዱ ዝተረኸበ ወድን፡ ኣብ ውሽጢ እቲ ቤተክርስትያን እዮም ተቐቲሎም። ካልእቲ ሰበይቲ ድማ፡ ኣብ ብዙሕ ቦታ ብካራ እኳ እንተተወግአት፡ ሃዲማ ናብ ሓደ እንዳሻሂ ክትኣቱ ክኢላ ነይራ። እንተኾነ፡ ኣይደሓነትን ጸኒሓ ሞይታ። ኣብ ጉዳያት ግብረ-ሽበራ ዝሰርሕ ኣኽባሪ ሕጊ ፈረንሳይ፡ ብገበን ቅትለት ምርመራ ዝጀመረ ኾይኑ፡ እታ ሃገር ተወሰኽቲ ግብረ-ሽበራዊ መጥቃዕትታት ከይፍጸምዋ ብልዑል ንቕሓት ክትከታተል ጀሚራ’ላ። ከንቲባ ናይ’ታ መጥቃዕቲ ዝተፈጸመላ ከተማ ከምዝበሎ፡ እቲ መጥቃዕቲ ዝፈጸመ ሰብ፡ ደጋጊሙ “ኣላሁ ዋኣክበር” ይብል ነይሩ።
Religion,ኣብ ፓኪስታን ኣብ ሓደ ሃይማኖታዊ ቤተ ትምህርቲ ብዝተፈጸመ መጥቓዕቲ ብውሑዱ ሸውዓተ ሰባት ከምዝሞቱ ፖሊስ ፓኪስታን ሓቢሩ። ሓደ ካብ ላዕለዎት ሰብ መዚ ፖሊስ ፓኪስታን ንሮይተርስ ኣብ ዝሃቦ ሓበሬታ፡ ካብቶም ዝሞቱ ሕጻናት ከምዝርከብዎም ስሙ ከይርቋሕ ብምጥቃስ ሓቢሩ። ኣብቲ ኣብ ሰሜናዊ ክፋል ፓኪስታን እትርከብ ከተማ ፐሽዋር ዘጋጠመ መጥቓዕቲ፡ 50 ሰባት’ውን ቀሊልን ከቢድን መውጋእቲ ከምዘጋጠሞም ክፍለጥ ተኻኢሉ ኣሎ። ክሳብ ሕጂ ነቲ መጥቓዕቲ 'ኣነ እየ ፈጺመዮ' ብምባል ሓላፍነት ዝወሰደ ኣካል የለን። ፖሊስ ብወገኑ ፈጸምቲ እቲ ናይ ቡንባ መጥቓዕቲ ንምርካብ መርመራታት ከምዝጀመረ ገሊጹ ኣሎ። ወቓር ኣዚም ዝተብሃለ ላዕለዋይ ሓላፊ ፖሊስ ፓኪስታን ንኤኤፍፒ ኣብ ዝሃቦ ቃል፡ ሓደ ሰብ ቦርሳ ሒዙ ናብቶም ሃይማኖታዊ ትምህርቲ ዝወስዱ ዝነበሩ እኩባት ሰባት ከምዝኣተወን ገዲፍዎ ከምዝወጽአን ገሊጹ።
Religion,ካሮል ኣኲቲስ፡ ኣብዚ ክልተ ሽሕ ዓመት፡ ንመጀመርያ እዋን መዓረግ ቅድስና ዝተቐበለ ኢጣልያዊ መንእሰይ ኮይኑ። እዚ ንኣገልግሎት ኢንተርነት ካቶሊካዊ እምነቱ ንምስፍሕፋሕ ዝተጠቐመሉ ወዲ 15 ዓመት ኢጣልያዊ መንእሰይ ፈላሚ ሕጹይ መዓርግ ቅድስና ክኸውን ተሓርዩ። ብ 2006 ኣብ 15 ዓመቱ ሉኮምያ ብዝተባህለ ሕማም ካንሰር ደም ዝሞተ ካሮል ኣኲቲስ፡ “ ቅዱስ ሓላዊ ኢንተርነት” ዝብል ስያሜ ተዋሂብዎ። ንሱ፡ ኣብ ከተማ ኣሲዚ ኣብ ዝተገብረ ጽንብል ብጽእና ድሕሪ ምቕባል፡ ሓደ ስጉምቲ ናብ ቅድስና ቐሪቡ ይርከብ። እቲ መንእሰይ ነቲ ተገይሩ ተባሂሉ ዝሕሰብ ተኣምራታት፡ ኣብ ኢንተርነት ብምስናድ፡ ንኣሰናዳእቲ ካቶሊካውያን መርበብ ሓበሬታታት ከካይዱ ንዝደልዩ ሓጊዙ። ኣኲቲስ ኣብ መንገዲ ቅድስና ክስራዕ ዝኸኣለ፡ ድሕሪ ቫቲካን ብተኣምራታዊ መንገዲ ናይ ሓደ ወዲ ህይወት ኣድሒኑ ኢላ መደምደምታ ምስ ሃበት እዩ።
Religion,"ውርይቲ ኣመሪካዊት ሰነ-ጥበባዊት ሪሃና፡ ኣብ ምርኢት ፋሽን 'ሳቬጅ ኤክስ ፌንቲ'፡ ኣከራኻሪ ደርፊ ብምቕራባ ይቕሬታ ሓቲታ። ንሳ፡ ነታ ገለ ናይ እስላማዊ ጽሑፍ፡ ሓዲስ፡ ትሕዝቶታት ዘለዋ፡ ብስነጥበባዊ ኮኮው ቺሎ ንዝተደረፈት፡ ኵነኔ (Doom) ዘርእስታ ደርፊ ድሕሪ ምቕራባ ብዙሓት ወቒሶምዋ እዮም። ሪሃና፡ ኣብቲ ጉዳይ ኣብ ዝሃበቶ ርእይቶ ነታ ደርፊ ኣብቲ መድረኽ ምቕራባ ""ብቕንዕና፡ ግን ድማ ብሸለልትነት ዝተገብረ ዘይሓላፍነታዊ ጌጋ እዩ"" ኢላ። ሓዲስ፡ ኣካል ናይቲ ነቢይ መሓመድ ካብ ዝተዛረቦ መንፈሳዊ ቃል ተኣኻኺቡ ዝተጻሕፈ ጽሑፍ ምዃኑ ይእመን። እቲ ኣብታ ደርፊ ዘሎ ካብ 'ሓዲስ' ዝተወስደ ናይ ቋንቋ ዓረብ ጥቕሲ፡ ብዛዕባ መዓልቲ ፍርዲ ዝዛረብ እዩ።"
Religion,"ኦርቶዶክሳዊት ቤተክርስትያን ኢትዮጵያ፡ ድሕሪ ቅትለት ፍሉጥ ኢትዮጵያዊ ስነጥበባዊ ሃጫሉ ሁንዴሳ ኣብ ዝተወለዐ ናዕቢ ንዝተጎድኡ ኣመንታ ንምድጋፍ 40 ሚልዮን ብር ሂባ። ኣባል ናይ ደገፍ ኮሚተ እታ ቤተክርስትያን ዝኾነ፡ ቀሲስ ሙሉቀን ብርሃኑ ንቢቢሲ ከምዝሓበሮ፡ እቲ ገንዘብ ኣብ 10 ሃገረ-ስብከታት ንዝርከባ 12,719 ሰባት ዝሓቖፋ 270 ስድራቤታት ዝተዋህበ'ዩ። ብቕትለት ሃጫሉ ኣብ ዝተወለዐ ናዕቢ፡ ብኣማኢት ዝቑጸሩ ሰባት ሞይቶም ብዙሓት ድማ ቆሲሎም'ዮም። ኣብ ንብረት'ውን ከቢድ ዕንወት ወሪዱ። ምስቲ ኣብ ወርሒ ሰነን ሓምለን ዝቐጸለ ናዕቢ ብዝተሓሓዝ ሓያሎ ፍሉጣት ፖለቲከኛታት ዝርከብዎም ልዕሊ 5000 ሰባት ኣብ ቀይዲ ኣትዮም ነይሮም። እቲ ብህጹጽ ዝወሃብ ደገፍ ኣብዚ እዋን'ዚ ምግባሩ፡ ንመሕለፊ ብዓል ሓድሽ ዓመትን፡ መጣየሲ ክኾኖምን ብዝብል ምዃኑ ቀሲስ ሙሉቀን ጠቒሱ። እቲ ገንዘብ ካብ ካዝና ናይታ ቤተክርስትያንን፡ ካብ ምእመናን ዝተኣከበን ምዃኑ'ውን ሓቢሩ።"
Religion,ቤተክርስትያን ኦርቶዶክስ ኢትዮጵያ፡ ኣብ ቀረባ እዋናት ተፈጢሮም ኣብ ዝነበሩ ጎንጺታት ሰበስልጣን መንግስቲ ሓላፍነቶም ብብቕዓት ኣይተዋጽኡን ኢላ። እታ ቤተክርስትያን ንሞት ስነጥበባዊ ሃጫሉ ሁንዴሳ ስዒቡ ኣብ ዝተወለዐ ናዕቢ ኣብ ልዕሊ ሰዓብታ መጥቃዕቲ ከምዝተፈጸመ ኣብቲ ሎሚ ረቡዕ ዘውጽኣቶ መግለጺ ሓቢራ። መንግስቲ ክልል ኦሮምያ ነቲ ክሲ፡ መሰረት ዘይብሉ ክብሉ ነጺጎዎ። ድምጻዊ ሃጫሉ ሁንዴሳ ብ22 ሰነ 2012 ኣቆጻጽራ ኢትዮጵያ ኣብ ኣዲስ ኣበባ ምስተቐተለ ኣብታ ከተማን ኣብ ክልል ኦሮሚያ ዝርከቡ ገለ ከባብታንን ዘይምርግጋእ ከምዝተፈጠረ ይዝከር። እቲ መግለጺ 'ኣብ ገለ ዞባታት ክልል ኦሮሚያ ተዋዲዶም ብዝተፈጸሙ መጥቃዕቲታት ንዝተጎድኡ ምእመናን እታ ቤተክርስትያን እግሪ ንምትካል ዓሊሙ ከምዝተዘርግሐ ድማ ተሓቢሩ'ሎ። ሰዓብቲ እምነት ኦርቶዶክስ ብምኽንያት እምነቶም ጥራይ ብዘስካክሕ ኩነታት ከምዝተቐተሉ፣ ጾታዊ ዓመጽ ከምዝተፈጸመን ንብረቶም ከምዝዓነወን እታ ቤተክርስትያን ኣብ ዘውጽኣቶ መግለጺ ኣዘኻኺራ።
Religion,ትማሊ ሰሉስ ፖሊስ ህንዲ፡ ኣብ ልዕሊ’ቶም 'ኣብ ፌስ ቡክ ብዛዕባ ነቢይ መሓመድ ዝተጻሐፈ’ ንኽቃወሙ ዝወጽኡ ሰልፈኛታት ጥይት ብምትኳሶም ሰለስተ ሰባት ሞይቶም። እቲ ኣብ ደቡባዊት ከተማ ባንግሎር ዝተኻየደ ሰለማዊ ሰልፊ፡ ኣብ ኣፍደገ ናይ ሓደ ፖሎቲካኛ ዝተኻየደ ኮይኑ፡ እቶም ሰልፈኛታት፡ ዘመድ እቲ ፖለቲከኛ ብዛዕባ ነቢይ መሓመድ ኣብ ፌስ ቡክ ‘ተጻባኢ’ ጽሑፍ ጽሒፉ’ዮም ዝብሉ። ፖሊስ'ቲ ከባቢ ንቢቢሲ ኣብ ዝሃቦ ሓበሬታ፡ እቶም ሰልፈኛታት ነተን ኣብቲ ከባቢ ዝነበራ መካይን ብሓዊ ከምዘቃጸልወንን ናብቲ ቦታ ንዝኸዱ ፖሊስ ብእምኒ ከምዝሃረምዎምን ገሊጹ። ብተወሳኺ፡ ነቲ ኣብ ፌስ ቡክ ተጻባኢ ጽሑፍ ጽሒፉ ዝተብሃለ ሰብን ኣብቲ ናዕቢ ተሳቲፎም ዝበሎም 110 ሰባት ከምዝኣሰረ ፖሊስ እታ ከተማ ገሊጹ ኣሎ።
Religion,ሎሚ ዓርቢ እቲ ናይ ስታምቡል መጀመርያ ቤት ክርስትያን፡ ድሓር መስጊድ ጸኒሑ'ውን ናብ ቤተ መዘክር ዝነበረ ህንጻ ሃግያ ሶፍያ ከም መስገድ ኮይኑ ንኣመንቲ ክፉት ክኸውን እዩ። ኣመሓዳሪ ከተማ እስታምቡል የርልክያ ብሓሙስ ንጋዜጠኛታት ኣብ ዝሃቦ መግለጺ፡ “ኩሎም ኣመንቲ ኣዝዮም’ዮም ተሓጊሶም ዘለዉ፡ ኩሉ ድማ ኣብቲ ስነስርዓት ምኽፋት ክሳተፍ ብሃንቀውታ’ዩ ዝጽበ ዘሎ” ኢሉ። እዚ 1500 ዓመት ዕድመ ዘለዎ ሓደ ካብቶም ኣብ ዓለማዊ ውርሻታት ዩኔስኮ ዝተመዝገበ ህንጻ ካብ 1934 ጀሚሩ እዩ ከም ቤተ መዘክር ኮይኑ ከገልግል ጸኒሑ። ኣብ መጀመርታ እዚ ወርሒ፡ ቤት-ፍርዲ ቱርኪ፡ ቤት መዘክር ዝነበረት ሃግያ ሰፍያ፡ እቲ ቦታ መስግድ እምበር ንካልእ መዓላ ክኸውን ሕጋዊ ከምዘይኮነ ሓበሩ።
Religion,"ንልዕሊ 30 ዓመታት ብእስላማዊ ሕግታት ክትመሓደር ዝጸንሐት ሱዳን፡ እስላም ዘይኮኑ ሰባት ኣልኮላዊ መስተ ክሰትዩ ካብ ምፍቓድ ጀሚሩ፡ ክሳብ ሃይማኖትካ ናይ ምቕያር መሰል ዘረጋግጹ ብርክት ዝበሉ ለውጥታት ገይራ። ብተወሳኺ፡ ካብ ሞራላዊ ስነ ምግባር ወጻእ ዝኾኑ ተግባራት ዝፈጸሙ ሰባት፡ ኣብ ኣደባባይ ክግረፉ ዝእዝዝ መምርሒ ደው ክብል ኣዊጃ። ሱዳን ምኽንሻብ ጓል ኣንስተይቲ'ውን ዘይሕጋዊ ተግባር ምዃኑ ብምግላጽ ኸልኪላ። ሚኒስትሪ ፍትሒ ሱዳን ነስረዲን ዓብዱልባሪ፡ ""ኣብ ሱዳን፡ ኩሎም ንሰብኣዊ መሰላት ዘቆናጽቡ ሕግታት ከነልግሶም ኢና"" ኢሉ። ብመሰረት እዚ ሓድሽ ሕጊ፡ ደቂ ኣንስትዮ ደቀን ሒዘን ናብ ካልእ ቦታ ንምንቅስቓስ ካብ ወዲ ተባዕታይ ፍቓድ ምሕታት ኣየድልየንን። እዚ ለውጢ፡ ፕሬዝደንት ሱዳን ነበር ዑመር ኣልበሽር ብህዝባዊ ዓመጽ ካብ ስልጣን ምስተኣለየ ዝቖመ ሓድሽ መንግስቲ ምስ መጽአ ዝውሰድ ዘሎ ፈላማይ ስጉምቲ እዩ።"
Religion,ኣብ ደቡብ ኣፍሪቃ ኣብ ሓንቲ ቤተ ክርስትያን ጴንጤ ቆስጤ ብዝተፈጥረ ዘይምርድዳእ ሓሙሽተ ሰባት ተቐቲሎም። እቶም ቀተልቲ ካብ ደገ መጺኦም መጥቃዕቲ ዝፈጸሙ፡ ኣብ መንጎ መራሕቲ ሃይማኖት እታ ቤተ ክርስትያን ብዝተፈጥረ ዘይምርድዳእ እዩ ተባሂሉ። ፖሊስ እታ ሃገር፡ ምስቲ ኣብዛ ኣብ ወሰን ከተማ ጆሃንስበርግ እትርከብ ቤተ ክርስትያን ዝተፈጥረ ፍጻመ ብዝዛመድ፡ ተዓጊቶም ዝነበሩ ደቂ ኣንስትዮን ህጻናትን ዝርከብዎም ሰባት ነጻ ከምዘውጸአ ይዛረብ። ወሲኹ ድማ፡ ልዕሊ 40 ተጠርጠርትን ብርክት ዝበለ ኣጽዋርን ድማ ኣብ ቀይዲ ኣእትየ ኢሉ፡ ፖሊስ። እቲ ኣብ'ዛ ዓለምለኻዊት ጴንጤ ቆስጣል ቤተክርስትያን ዝተፈጸመ መጥቃዕቲ፡ ካብ ተመሳሳሊ እምነት ዘለዎምን ካብታ ቤት ቤተ ክርስትያን ብዝተፈንጨሉን ጉጅለ ዝተፈጸመ ምዃኑ ‘ውን ተገሊጹ። ዓብዪ መራሒ እታ ቤት ክርስትያን ኣብ 2016 ድሕሪ ምሟቱ፡ ኣብ መንጎ ኣባላት መራሕቲ ሃይማኖት ቀጻሊ ጎንጺ ነይሩ። ብፍላይ ኣብ 2018፡ ኣመንቲ ነንሕድሕዶም ተታዂሶምን ተቓቲሎምን ምንባሮም ዝዝከር እዩ።
Religion,"ሓጅ፡ እቲ ዝዓበየ ሃይማኖታዊ ምትእኽኻብ ዓለም እዩ። ኣብ ሃይማኖት እስልምና ብምእማን ብኽብርታቱ ክትግዛእ እንከለኻ፡ ዓቕምን ትሕዝቶን ኣብ ዝረኸብካሉ እዋን፡ ኣብ ዕድመኻ ሓንሳብ ናብ ቅዱስ ቦታታት መካን መዲናን ምብጻሕ ግድን ኮይኑ፡ ንግደት ሓጅ ሓንቲ ካብተን ሓሙሽተ ኣዕኑድ ሃይማኖት እስልምና እያ። በዚ ምኽንያት፡ በብዓመቱ ብርክት ዝበሉ ኢትዮጵያውያን ዝከኣሎም ምድላው ብምግባር፡ ነቲ ኣብ መወዳእታ ወርሒ ሓምለ ጀሚሩ ኣብ ዘለዋ ሓሙሽተ ወይ ሽዱሽተ መዓልታት ኣብ መካ ዝፍጸም ስርዓት ጸሎትን ሓጅን ክሳተፉ ናብ ስዑዲ ዓረብ ይኸዱ። ሕጂ ግን ኣይከም ቀደሙን፤ ምኽንያት ምስራዝ ዓበይቲ ሃይማኖታዊ፣ ታሪኻውን ባህላውን ምትእኽኻባት ዝኾነ ለበዳ ኮሮናቫይረስ ኣብ ዘለወሉ እዋን፡ ስዑዲ ዓረብ ንንግደት ሓጅ ካብ ካልእ ሃገር ዝመጽኡ ኣመንቲ ከይኣትውዋ ከልኪላ እያ። ነባሪ ከተማ ኣዲስ ኣበባ ኣቶ ዓብዱራሕማን ሰይድ፡ ካብ መጀመርታ ኣዋርሕ እዚ ዓመት ጀሚሩ ንንግደት ሓጅ ዝኾኖ ኩለ መዳያዊ ምድላው ክገብር ከም ዝጸንሐ ይዛረብ። ቀስ ብቐስ፡ ለበዳ ኮሮናቫይረስ ኣብ መላእ ዓለም ክዝርጋሕ ኣብ ዝጀመረሉ እዋን እንተኾነ'ውን፡ ንንግደት ሓጅ ዝግበር ጉዕዞ ክስረዝ እዩ ዝብል ግምት ኣይነበሮን። ""ከም ኣማኒ፡ ኩላትና አኣብ ዘለናዮ ኾይንና ብምጽላይ፡ ካብዚ ሕማም ክንድሕን ኢና፤ ኣላህ ብፍቓዱ ከጥፍኦ'ዩ ዝብል እምነት ስለ ዝነበረኒ፡ ክሳብ መወዳእታ ናብ መካ ብምኻድ ሓሳብ ልበይ ከስምር ፍቓድ ጎይታ ክፍጽም'የ ዝብል ተስፋ ነይሩኒ"" ይብል።"
Religion,"ሶማልያውያን እዮም፤ ብህላወ ፈጣሪ ኣይኣምኑን። ኣብ ወጻኢ ኮይኖም ዘመሓድርዎ ናይ ፌስቡክ ጉጅለ ኣለዎም። ኣብዚ ፌስቡኮም፡ ኣብ ልዕሊ እስላማዊ እምነታት ሕብረተሰቦም ሕቶታት እናልዓሉ ይሙግቱ። በዚ ድማ፡ ምፍርራሓትን 'ክንቀትለኩም ኢና' ዝብል መልእኽትታትን ከምዝበጽሖም ይዛረቡ። ኣብ ካናዳ ዝነብር ኣያንሌ ዝበሃል ኣባል ናይዚ ጉጅለ ""ክረኽበካ እየ፤ ክቐትለካ እየ። ክሳድካ እየ ዝቖርጸካ"" ዝብል መፈራርሒ በጺሕዎ እዩ። ""እዚ ልሙድ እዩ"" ይብል፡ ነዚ ናይ ፌስቡክ ገጽ ካብ ዝኸፈትዎ ሓደ ዝኾነ ሶማላዊ። እዚ ናይ ፌስቡክ ጉጅለ፡ ልዕሊ 80,000 ኣባላት ኣለውዎ። እቶም መራሕቲ ድማ መብዛሕተኦም ብህላወ ፈጣሪ ዘይኣምኑን፡ ንርእሶም ""ሙስሊም ነበር"" እናበሉ ዝጽውዑን እዮም። ፈለማ፡ ኣብ ጉዳይ ሃይማኖት ናጻ ዘተታት ንምግባር እዩ እዚ ጉጅለ ተኸፊቱ። ኣብዚ እዋን ግን፡ ንስለ ናጽነት ኣብ ባህሊ ሶማል ተጓኒዮም ዝብሉዎም ኩሎም ጉጅለታት እዮም ዝጉስሱሱ። ኣያንሌ ምሉእ ስሙ ክዛረብ ኣይደለየን፡ እቲ ምንቅስቓስ ከመይ ከምዝጀመረ ግን የብርህ።"
Religion,ፕሬዝደንት ጋና ናና ኣኩፎ-ኣዶ፡ ዝርግሐ ኮሮናቫይረስ ንምክልኻል ተነቢሮም ዝነበሩ እገዳታት ምትእኽኻብ ሰባት ከም ዝለዓሉ ኣፍሊጡ። ብመሰረት እቲ ዝወጽአ ሓድሽ መምርሒ፡ ኣብያተ ክርስቲያንን መሳጊድን፡ ንሓደ ሰዓት ኣብ መዓልቲ ክሳብ 100 ሰባት ዝካፈልሉ ስርዓት ጸሎት ክፍጽማ ይኽእላ። መምርሒታት ኣካላዊ ርሕቐትካ ምሕላውን መሸፈኒ ኣፍን ኣፍንጫን ምግባርን ከኣ ኣገደስቲ ኮይኖም ክቕጽሉ እዮም። እዚ ውሳነ፡ ካብ መጻኢ ዓርቢ ጀሚሩ ተግባራዊ ክኸውን እዩ። ጋና፡ ቅድሚ ክልተ ወርሒ ዝርግሐ ለበዳ ኮሮናቫይረስ ንምቁጽጻር ብዝብል ነዚ ስጉምቲ ወሲዳ ጸኒሓ።
Religion,ዝመጽእ ሰምበት 12 ሚያዝያ 2020 ፡ ኣብ ብዙሓት ሃገራት ዓለም ዝኽበር በዓል ፋሲካ እዩ። ብኣቆፃፅራ ኢትዮጵያውያን ድማ ሰምበት 11 ሚያዝያ 2012 እዩ ክኽበር። እዚ በዓል፡ እየሱስ ክርስቶስ ተሰቒሉ፣ ሞይቱ ዝተንሰአሉ ዕለት ዝዝከረሉ እዩ። ኣብ ዓርቢ ስቕለት ድማ፡ ስነ-ስርዓት ስግደት ይፍፀም። ቅድሚ ሕዚ፡ ኣመንቲ ኣብ ቀረብኦም ናብ ዝርከብ ቤተ-ክርስትያን ዝውሕዝሉ ግዘ ነይሩ። እዚ ኣብ ብዙሓት ከባብታት ዝፍፀም ሃይማኖታዊ ስነ-ስርዓት፡ ሎሚዘበን ኣይክህሉን'ዩ። ቅድሚ ዓርቢ ስቕለት፡ ኣብ ዕለተ ሓሙስ ድማ፡ ምእመናን ኣብ ዝተረኸብሉ፡ ካህናት እግሪ ይሓፅቡ፤ ቅዳሴ እውን ይቕደስ። ቀዳም ስዑር እውን፡ ሰባት ኣብ ቤተ-ክርስትያን ዝእከብሉን ዝሓድርሉን ግዘ እዩ ነይሩ፡ ከምዚ ሎሚ ዓለም ብለበዳ ኮሮናቫይረስ እንከይተጨነቐት። ሕዚ፡ እዚ ኩሉ ሎሚ ዓመት ብኸመይ ክህሉ ይኽእል? ዝብል ዋላ እኳ ሕቶ ብዙሓት እንተኾነ፡ ኣብ ዘበነ ኮሮናቫይረስ ግና፡ እዚ ክኸውን እዩ ኢልካ ምሕሳብ ከቢድ እዩ። ኣብ ኢትዮጵያን ኤርትራን፡ ዝምልከቶ ኣካል መልሲ ዝህበሉ እኳ እንተኾነ፡ ኣብ ኬንያ ግና፡ ምስዚ በዓል ዝዛመዱ ሃይማኖታዊ ስርዓታት ኩሎም ብመገዲ ኢንተርኔት እዮም ክፍፀሙ።
Religion,ምስ ሃይማኖት ጥቡቕ ምትእስሳር ዘለዎ ሕብረሰተብ ኤርትራን ኢትዮጵያን፡ ካብ ዝኾነ መዓት ብጾምን ጸሎትን፣ ብስግደትን ሱባኤን ፈውስን ምሕረትን ከም ዝርከብ ይኣምን። ሕማማት ኮነ ካልኦት ተፈጥሮኣዊ ሓደጋታት ምስ ዝኽሰቱ፣ ስግኣት ኲናትን ስደትን ምስ ዝበዝሕ፡ በቲ ንዘመናት ዝሰረቶ ማሕበራዊ እምነቱ ዝገልጸሉ ምህለላ፣ ዝክር ዝኣምኖም መላእኽትን ነዊሕ ሰዓታት ዝወስድ ጾምን ቅዳሴን ብምክፋልን ክዓግቶ ይትስፎ። ብፍላይ ኣዋርሕ መጋቢትን ሚያዝያን፡ ንኣመንቲ ክርስትና ፍሉይ ቦታ . . . ረዚን ትርጉም ኣለወን። ኦርቶዶክሳዊት ተዋህዶ ቤተክርስቲያን፡ ናይ 'ዓብዪ ጾም' ወይ 'ጾም ኣርብዓ' ኣዋርሕ ኢላ ኣብ እተኽብረን፣ ምእመናን ብጾምን ስግደትን ናብ እግዚኣብሄር ክቐርቡ፣ ኣብ ኣጸድ ቤተክርስቲያን ክእከቡ እያ ትደልዮም። ሕጂ ግን፡ ዓበይቲ ምትእኽካብ ሰባት ነቲ ዘሎ ኩነታት ከኽብዱዎ ይኽእሉ'ዮም ተባሂሉ ስለ ዝስጋእ፡ ንግዝኡ እምነቶም ብልቢ ገይሮም ናብ ፈጣሪኦም ክጽልዩ እምበር ብብዝሒ ክንቀሳቐሱ ወይ ተኣኪቦም ከምልኹ ኣይተባባዕን። እዚ ብምኽንያት ፖለቲካ ዝመጽአ ዘይኮነ፡ ብባህሪኡ ኣብ ልዕሊ ደቂ ሰባት ኲናት ኣዊጁ ብዘሎ ለበዳ ኮሮናቫይረስ ዝፈጥሮ ዘሎ ጽልዋ ብምኽባዱ'ዩ።
Religion,ካቶሊካዊት ቤተ-ክርስትያን ኤርትራ፡ ኮሮናቫይረስ ካብ ሰብ ናብ ሰብ ከይመሓላለፍ ንምክልኻልን፡ ከምኡ'ውን ብመሰረት መምርሒ ሚኒስትሪ ጥዕና ኤርትራ፡ ንኹለን ኣብያተክርሰትያን ካብቲ ህዝቢ ዝሳተፎ መንፈሳዊ ኣገልግሎት ንግዚኡ ደው ኣቢልዎ ከምዘሎ ገሊጻ። ኣገልገልቲ ቤተ-ክርስትያን ኣብ ውሽጢ ቤተ-ክርስትያን ኮይኖም ስርዓተ ጸሎቶም ክፍጽሙን፡ እቲ ህዝቢ ድማ ኣብ ገገዝኡ ኮይኑ ብመጒልሒ ድምጺ ክከታተል ኣተሓሳሲባ። ኣብ ዝተፈላለዩ ክፍላት ዓለም ሃያማኖታዊ ኣገልግሎታት ብመንገዲ ኢንተርነት ብቐጥታ ከምዝመሓላለፍ ኮይኑ'ሎ። ኣብ ኤርትራ ግን ኣገልገሎት ኢንተርነት ኣዝዩ ድኹም ብምዃኑ ከምዚ ዓይነት ኣግልግሎት ክህብ ዓቕሚ የብሉን።
Religion,ለበዳ ኮቪድ-19 ክንደየናይ ሓደገኛ ምኻኑ ዝጠራጠር ሰብ ክህሉ ይኽእል'ዩ፡ እንተ ንሕና ግን ርኢና ኣረጋጊጽናዮ ኢና፤ ናብ ከቢድ ቅልውላው ኣእቲዩና እዩ። እዚ ቅልውላው፡ ክንደይ ሰባት ሓሚሞም፣ ናብ ሆስፒታል ከይዶም ወይ ድማ ሞይቶም ዝብል ዝዕቀን ኣይኮነን። ኣብ ጋና፡ ኣብ ህይወትና ቅዱሳት ዝኾኑ ዝኾነ ሰብ ብቐሊሉ ኣብ ዝኾነ እዋን ዘይትንክፎም ገለ እንፈርሖም ነገራት ኣለው፤ ሃይማኖት፣ ሰላምታ ኢድን ስነ ስርዓት ቀብርን። እዚኦም፡ ብዝኾነ መልክዕ ናብ ድርድር ዘይኣትውን ብዙሕ ሰብ መግለጺ ህላዌና ገይሩ ዝኣምነሎምን እዮም።ካብ ቀረባ ሰሙናት ጀሚሮም፡ መንግስትን ሰራሕተኛታት ጥዕናን፡ ኩሉ ሰብ ውልቃዊ ጽርየቱ ክሕሉ፣ ከመሓይሽን ምትእኽኻባት ከወግድን ይምዕዱ ኣለው። ብዙሓት ሰባት ግን፡ ኮሮናቫይረስ ኣብ ሃገራት ትሕቲ ሰሃራ ዘብጽሖ ሓደጋ የለን ዝብል ርድኢት ብምሓዞም፡ እዞም ማዕዳታት ዕሽሽ ይብሉዎም። 'ጸላኢኻ ጥራሕ'ዩ ኢድካ ንሰላምታ ዘይጭብጠካ' ሓደ ጋናዊ፡ ናይ ኣፍሪቃውያን ሰላምታ ዘይብሉ ሰብ ሰላም ክህብ ኣይኽእልን ክብሉ ዝሰምዐ መን ይህሉ? ንሰላምታ ኢዱ ንዝዘርግሐልካ ሰብ ኣይጭብጠካን ምባል ወይ ዕሽሽ ምስ እትብሎ፡ እቲ ሰብ ጸላኢኻ'ዩ ማለት እዩ። ሕጂ ግን ምስ ዝኾነ ሰብ፣ መሓዛ ዋላ ጸላኢኻ ኢድ ክትጨባጥ ኣይትኽእልን። ፕሬዝደንት ናና ኣኩፎ-ኣዶ፡ ብ6 መጋቢት 2020 ኣብ ዝተጸምበለ መበል 63 ዓመት መዓልቲ ናጽነት፡ ክልቲኤን ኣእዳው ንድሕሪት ገይሩ ኣብቲ በዓል ንዝተረኸቡ ሰባት ሰላምታ ንምሃብ ኣብ ክንዲ ኢዱ ድምጹ'ዩ ተጠቒሙ። ጋናውያን በዚ ኣብ ልዕሊ ኢድ ንኢድ ምጭብባጥ ዝተመሓላለፈ ገደብ ክስንብዱ እኹል ኣይነበረን፤ እኳ ድኣ ኣብ ስነ ስርዓት ቀብሪ ተኣኪብኻ ምርካብ ተወሲኹዎ።
Religion,ኣብ ዝሓለፉ ክልተ ዓመታት ጥራሕ ኣብ ዝተፈላለዩ ከባቢታት ብእምነቶም ጥራሕ መጥቃዕቲ ዝበጽሖም ሰባት ዳግም ንምጥያስ፡ ልዕሊ 600 ሚልዮን ብር ከም ዘድሊ ኣብ ትሕቲ መምርሒ ምውዳብ ናይ ሰንበት ኣብያተ ትምህርቲ ኦርቶዶክሳዊት ቤተክርስቲያን ኢትዯጵያ ናይ ዝርከብ ማሕበረ ቅዱሳን ጸሓፊ ኣቶ ውብሸት ኦቶሮ ገሊጾም። ማህበረ ቅዱሳን ኣብ ዝተፈላለዩ ከባቢታት ተዘዋዊሩ፡ መጥቃዕቲ ዝበጽሐሉ ምኽንያት እንታይ'ዩ? ኣብ ልዕሊ ምእመናን ዝበጽሐ ጉድኣት እንታይ'ዩ? ዝብል መጽናዕቲ ከም ዝገበረ ኣቶ ውብሸት ተዛሪቡ። ማህበረ ቅዱሳን ተዘዋዊሩ መጽናዕቲ ከካይድ ኣብ ዝተኽኣሎም ከባቢታት ዝረኸቦ መረዳእታ ዕላዊ ዝገበረ ኮይኑ፡ ብምኽንያት እቲ ዝበጽሐ መጥቃዕቲ ዝተመዛበሉ ሰባት ዳግም ንምጥያስ እቶት ንምትእኽኻብ ምስ ሕብረት ምኽብባር ክብርን መሰልን ቤተክርስቲያን ጴጥሮሳውያን ከምኡ'ውን ማሕበር ዳንዲ ኣቦቲ ብምዃን ኣብ ቀጽሪ ጃን ሜዳ 27 መጋቢት 2019 መድረክ ምትእኽካብ ገንዘብ ክገብር እዩ ኢሉ። ኣብታ ሃገር ኣብ ዝተፈላለየ እዋን ለውጢ እንትመጽእ ኣብ ልዕሊ ኣመንቲ እታ ቤተክርስቲያንን ዝተፈላለየ መጥቃዕቲ በጺሑ'ዩ ዝበለ እቲ ጸሓፊ፡ ናይዚ ምክንያት በብግዝኡ ዝዝረቡ ናይ ሓሶት ተረኻት እዮም ኢሉ።
Religion,ትማሊ፡ ኣብ ክልል ኣምሓራ ዞባ ሰሜን ሽዋ ወረዳ ሞረትን ጅሩን ከተማ እነዋሪ፡ ናጻ ኣገልግሎት ሕክምና ክህቡ ዝመጽኡ ተኸተልቲ እምነት ፕሮቴስታን ስለምንታይ ሃይማኖታዊ ስብከት የካይዱ ብዝብል መጥቃዕቲ ከም ዝበጽሖም ኣዛዚ ፖሊስ እታ ወረዳ ገሊጹ። ናብታ ከተማ ዝተጉዓዘ ጉጅለ ሕክምና 18 ዜጋታት ወጻኢ ዝርከቡዎም ልዕሊ 200 ኣባላት ዝሓዘ ምኻኑ ዋና ኢንስፔክተር ወጋየሁ ቦጋለ ተዛሪቡ። ፕሬዝደንት ቤተክርስቲያን ሙሉ ወንጌል ኢትዮጵያ መጋቢ ይልማ ሙሉጌታ ብወገኖም፤ ኣብ ከተማ እነዋሪ ንልዕሊ 20 ዓመታት ዝጸንሐ ቤት እምነት መጥቃዕቲ ከም ዝተፈጸመን ከም ዝተዘምተን ኣረጋጊጾም። መጋቢ ይልማ ወሲኾም እቲ መጥቃዕቲ ብኣኽረርቲ ሃይማኖት'ዩ ተፈጺሙ ዝበሉ ኮይኖም፡ ንብረት ከም ዝዘመቱን፣ ሰለስተ ሰባት ሃሪሞም ኣብ ሆስፒታል ከም ዝርከቡን ከምኡ'ውን ከም ዝተቓጸለ ተዛሪቦም። ዋና ኢንስፔክተር ወጋየሁ ከም ዝበሎ ድማ፡ እቲ ጉጅለ ሕክምና ኣብታ ከተማ ናጻ ኣገልግሎት ሕክምና ንክህብ ዝሓለፈ ቐዳም ከም ዝኣተወ ገሊጹ።
Religion,"ዝሓለፈ ወርሒ ኣብ ቤት ማእሰርቲ ሞይቱ ዝተረኽበ ሩዋንዳዊ ዘማሪ፡ ንኤውሮጳ ኣትዩ ዕቑባ ክሓትት ድልየት ከም ዝነበሮ ሓደ ትካል ግብረ ሰናይ ንቢቢሲ ሓቢሩ። እቲ ትካል ከም ዝሓበሮ፡ ኪዚቶ ኣብ መስከረም 2019 ንርዋንዳ ራሕሪሑ ክወጽእ መገዲ የናዲ ከም ዝነበረን፡ ኣብ ኤውሮጳ ኣትዩ ዑቑባ ክሓትት ምዃኑ ከም ዝሓበሮም ኣፍሊጡ። እንተኾነ ግን፡ እቲ ዘማራይ ፓስፖርት ከም ዘይነበሮን፡ ሰበ-ስልጣን ርዋንዳ ፓስፖርት ክህብዎ ድልየት ከም ዘይነበሮምን እቲ ትካል ወሲኹ ኣረዲኡ። ""ምሳና ርክብ ምስ ገበረ፡ ንሕና ምስ ዝምልከቶም ሰባት ተዘራሪብና፡ ኣብዚ እዋን ክወጽእ ሓደገኛ ምዃኑን ብመንግስቲ ጽዑቕ ምክትታል ይግበረሉ ከምዘሎን ብምሕባር ንኽጽበ ነጊርናዮ"" እቲ ዘማሪ፡ ኣብ ርዋንዳ ክሰርሕ ኣብዘይክእለሉ ብርኪ ስለዝበጽሐ እዩ ካብታ ሃገር ክወጽእ ደልዩ ኢሉ እቲ ትካል።"
Religion,"ካቶሊካዊት ቤተክርስትያን ኤርትራ፡ ብኢትዮጵያዊ ካርዲናል ብርሃነየሱስ ደመረው ዝምራሕ ልኡኽ ንምንታይ ናብ ኤርትራ ከይኣትዉ ከምዝተኸልከለ ቤት ጽሕፈት ሃይማኖታዊ ጉዳያት መብርሂ ክህበሉ ከም ዝሓተተት ቫቲካን ኒውስ ጸብጺቡ። እቲ ልኡኽ ቅድሚ ክልተ ሰሙን፡ ኣብ ጽምብል ወርቃዊ ኢዮቤልዩ ቤተክርስትያን ኪዳነ ምሕረት ኣስመራ ንክሳተፍ ኣብ ዝኸደሉ እዩ ካብ መዓርፎ ነፈርቲ ኣስመራ ክምለስ ተገይሩ። እቶም ገየሽቲ ኣድላዪ ቅጥዕታት ኣማሊኦም ቪዛ ምስ ተዋህቦም፡ ምኽንያቱ ብዘይተፈልጠ 'ላዕለዋይ ኣካል ክትኣትው ኣይፈቐደልኩምን' ተባሂሎም ከምዝተመለሱ ዝዝከር እዩ። ካቶሊካዊት ቤተክርስትያን ኤርትራ ናብ ቤት ጽሕፈት ሃይማኖታዊ ጉዳያት ኣብ ዝለኣኸቶ ደብዳበ፡ በቲ ፍጻመ ከምዝሓዘነት ዝገለጸት ኮይና ""ነቲ ምኽንያት ክሳብ ሕጂ ክንርድኦ ኣይከኣልናን"" ድማ ኢላ።"
Religion,"ሲኖዶስ ኣርቶዶክሳዊት ተዋህዶ ቤት ክርስትያን ኢትዮጵያ፡ ነቲ ብገለ ወገናት 'ቤተክህነት ኦሮሚያ' ንምቛም ዝግበር ዘሎ ጻዕሪታት ካብ ሕጊ እታ ቤተ ክርስትያን ዝወጸ ብምዃኑ፡ ከም ዘይቅበሎ ኣፍሊጡ። ምልኣተ ጉባኤ ናይቲ ሲኖዶስ፡ ካብ 9 ለካቲት ክሳብ 11 ለካቲት 2012 ዓ.ም ድሕሪ ዘካየዶ ህጹጽ ኣኼባ፡ ሎሚ ኣብ ሰዓታት ድሕሪ ቀትሪ መግለጺ ሂቡ'ሎ። መግለጺ እቲ ሲኖዶስ ብጽሑፍ ዘቕረቡ ቀዳማዊ ፓትሪያርክ ርእሰ ሊቃነ ጳጳሳት ዘኢትዮጵያ ሊቀ ጳጳስ ዘኣክሱም ወእጨጌ ዘመንበረ ተክለሃይማኖት ብጹእ ወቅዱስ ኣቡነ ማቲያስ፡ ንውሳነታት ገሊጾም። ኮሚቴ ምቛም ቤተክህነት ኦሮሚያ ዝምልከት'ኮሚቴ ምቛም ቤተክህነት ኦሮሚያ ኢና' ብዝብል ቤተክህነት ኦሮሚያ ንምቛም ዝግበር ጻዕሪ ዘይሕጋውን ካብ ኣፍልጦ እታ ቤተክርስቲያን ወጻኢን ምኻኑ እቲ ቅዱስ ሲኖዶስ ኣፍሊጡ። ""ካብ ሕግን ደንብን እታ ቤተክርስቲያን ወጻኢ፡ ቤተክህነት ኦሮሚያ ክነቑውም ኢና ብዝብል ዘይሕጋዊ መገዲ፡ በቲ ቅዱስ ሲኖዶስ ተባሪኹ ጽላት ተዋሂቡና'ዩ ብዝብል ቤተክርስቲያን ኣቚምና ኢና ዝብሉ፥"
Religion,ከልቢ ሒዛ ናብ መስጊድ ዝኣተወት ኢንዶኔዢያዊት ብግህሰት ክብረት ሃይማኖት ካብ ማእስረትን ፍርድን ምሕረት ተገይሩላ። ኢንዶኒዥያውያን፡ ሱዜት ማርጋሬት ናይ ዝተባህለት ጓለንስተይቲ ከልባ ኣምሪሓ ምስ ጫማኣ ናብ መስጊድ ክትኣቱ ዘርኢ ተንቀሳቓሲ ምስሊ፡ ኣብ ማሕበራዊ መራኸቢታት ብበዝሒ ዘርጊሖምዎ። ተግባር ማርጋሬት ድማ ንብዙሓት ሰዓብቲ እቲ እምነት ኣቖጢዑ እዩ። ኣኽልብቲ፡ ብሰዓብቲ እምነት ምስልምና ከም ረሳሕን ሕማቕ ፍጥረትን እዮም ዝቑጸሩ። እቶም ኣብ ልዕሊ ማርጋሬት ዝቐረበ ክሲ መርሚሮም ውሳነ ክህቡ ዝተሰየሙ ዳያኑ ግና ብጥዕና እታ ተኸሳሲት ተጠራጢሮም።
Religion,ለበዳ ኮቪድ-19 ክንደየናይ ሓደገኛ ምኻኑ ዝጠራጠር ሰብ ክህሉ ይኽእል'ዩ፡ እንተ ንሕና ግን ርኢና ኣረጋጊጽናዮ ኢና፤ ናብ ከቢድ ቅልውላው ኣእቲዩና እዩ። እዚ ቅልውላው፡ ክንደይ ሰባት ሓሚሞም፣ ናብ ሆስፒታል ከይዶም ወይ ድማ ሞይቶም ዝብል ዝዕቀን ኣይኮነን። ኣብ ጋና፡ ኣብ ህይወትና ቅዱሳት ዝኾኑ ዝኾነ ሰብ ብቐሊሉ ኣብ ዝኾነ እዋን ዘይትንክፎም ገለ እንፈርሖም ነገራት ኣለው፤ ሃይማኖት፣ ሰላምታ ኢድን ስነ ስርዓት ቀብርን። እዚኦም፡ ብዝኾነ መልክዕ ናብ ድርድር ዘይኣትውን ብዙሕ ሰብ መግለጺ ህላዌና ገይሩ ዝኣምነሎምን እዮም። ካብ ቀረባ ሰሙናት ጀሚሮም፡ መንግስትን ሰራሕተኛታት ጥዕናን፡ ኩሉ ሰብ ውልቃዊ ጽርየቱ ክሕሉ፣ ከመሓይሽን ምትእኽኻባት ከወግድን ይምዕዱ ኣለው። ብዙሓት ሰባት ግን፡ ኮሮናቫይረስ ኣብ ሃገራት ትሕቲ ሰሃራ ዘብጽሖ ሓደጋ የለን ዝብል ርድኢት ብምሓዞም፡ እዞም ማዕዳታት ዕሽሽ ይብሉዎም።
Religion,"ሰሉስ ከባቢ ፍርቂ ለይቲ፡ ኣብ ኣዲስ ኣበባ፡ 'ሃያ ሁለት' ተባሂሉ ኣብ ዝጽዋዕ ከባቢ፡ ምስ ሓይልታት ጸጥታ ብዝተፈጥረ ጎንጺ ክልተ ሰባት ምሟቶም ተገሊጹ። ነዚ ስዒቡ ብዛዕባ እቲ ጉዳይ መግለጺ ዝሃበ ምክትል ከንቲባ ኣዲስ ኣበባ ኢንጂነር ታከለ ኡማ፡ ምስቲ ጎንጺ ተኣሳሲሩ 7 ሰባት ኣብ ቀይዲ ከምዝወዓሉ ተዛሪቡ። ካብ ሞንጎ እቶም ጥርጡራት ገለ ኣመራርሓ መንግስቲ ከምዝርከቡዎም ድማ ሓቢሩ። መንነት ናይቶም ሓለፍቲ መንግስቲ ግን ብግልጺ ኣይጸርሐን። ኣብቲ ጉዳይ ኢዶም ዝሓወሱ ኣካት ብሕጊ ክሕተቱ እዮም ድማ ኢሉ።ኣብ ቤተክርስትያን ኦርቶዶክስ ኢትዮጵያ፡ ሃገረ ስብከት ኣዲስ ኣበባ፡ ሓላፊ ምምሕዳር ካህናት ዝኾኑ መልኣከ ህይወት ኣባ ወልደየሱስ ሰይፉ ንቢቢሲ ከም ዘረጋገጽዎ፡ በቲ ጎንጺ ክልተ መንእሰያት ብጥይት ክቕተሉ እንከለው፡ ካልኦት ድማ ቆሲሎም ኣብ ሆስፒታል ደቂሶም ኣለው። መበገሲ እቲ ጎንጺ፡ ኣብቲ ከባቢ ዝርከብ ሓደ ዝተሓጸረ ስፍራ ምዃኑ ንቢቢሲ ዝሓበሩ ነበርቲ እቲ ከባቢ፡ ፖሊስ ንምንታይ ነቲ ስጉምቲ ብለይቲ ክወስዶ ከም ዝመረጸ ሕቶ ኮይኑዎም ምህላው ተዛሪቦም። መልኣከ ህይወት ኣባ ወልደየሱሰ ብዛዕባ እቲ ፍጻመ ንቢቢሲ ክዛረቡ ከለው፡ ""ንመንፈሳዊ ክብረ በዓል ምድላዋት እናተገበረ፤ እቲ ሕብረተሰብ ጸሎት እናገበረ እንከሎ እዩ ከባቢ ፍርቂ ለይትን ፈረቓን ፖሊስ ነቲ ስጉምቲ ክወስድ ጀሚሩ"" ኢሎም።"
Religion,ኣብ ኣመሪካ፡ ናብ ቦትኦም ዝኸዱ ዝነበሩ ስድራቤት፡ 'ጨኒኹም' ተባሂሎም ካብ ነፋሪት ክወርዱ ብምግዳዶም፡ ነቲ መንገዲ ኣየር ከሲሶሞ። ዩሁዳ ዮሴፍ ኣድለ፣ ብዓልቲ ቤቱ ጀኒን ንእሽቶ ጓሎምን ናብቲ ዝነብርሉ ክፍለሃገር ሚሺጋን ንምብራር ኣብ ከተማ ማያሚ ኣብ ዝተበገሱሉ እዋን'ዮም እቲ ፍጻመ ኣጋጢምዎም። ኣባላት በረራ ናይታ ነፋሪት፡ ነቲ ዝኽተልዎ ኣይሁዳዊ እምነት ('ኦርቶዶክስ ጂዊሽ') ዘነኣእስ ርእይቶ ከም ዝገለጹ ይኸሱ። መንገዲ ኣየር ኣመሪካ (ኣመሪካን ኤየርላይንስ) ብወገኑ፡ እቶም ስድራቤት ብሰንኪ እምነቶም ካብታ ነፋሪት ክወርዱ ከም ዘይተገብሩ ገሊጹ። ካልኦት ተጓዓዝቲ፡ ኣቶ ኣልደር 'ጨንዩና' ኢሎም ስለዘማረሩ'ዮም ክውረዱ ተገይሮም ይብል። ይኹን እምበር፡ እቲ ስድራቤት፡ ኣብ ክፍለሃገር ቴክሳስ ኣብ ዘቕረቦ ክሲ፡ ጸለመ፡ ስሚዒታዊ ጸቕጥን ኣድልዎን ከም ዘጋጠሞም ከሲሶም ኣለዉ።
Religion,"ትማሊ ኣብ ጎንደር በዓል ጥምቀት ይኽበረሉ ኣብ ዝነበረ እዋን ብዘጋጠመ ሓደጋ ምፍራስ ግዜያዊ መድረኽ ካብ ዝሞቱ 10 ሰባት፡ እተን ሰለስተ ደቂ ኣንስትዮ ከምዝኾና ሓላፊ መምርሒ ህንጸት ሰላምን ድሕነት ሰላምን እታ ከተማ ኣይተ ተስፋ መኮነን ንቢቢሲ ተዛሪቡ። በቲ ሓደጋ ጉድኣት ዝበጽሖም ልዕሊ 147 ሰባት ናብ ሆስፒታል ከምዝተልኣኹን እቶም 67 ሕክምና ረኺቦም ናብ ገዝኦም ከምዝተመለሱን ወሲኹ ገሊጹ። ካብ ግዳያት እቲ ሓደጋ 80 ዝኾኑ ሰባት ክሳብ ሕዚ ኣብ ሆስፒታል ይርከቡ። ካብኣቶም እቶ ክልተ ከኣ ኣብ ከቢድ ሓደጋ ከምዝርከቡ ኣይተ ተስፋ ሓቢሩ። በዓል ጥምቀት ክኽበር ከሎ ዕዱማት ነቲ ባህረ-ጥምቀት ካብ ዝሓሸ ቦታ ኮይኖም ንክርእይዎ ካብ ዕንጨይቲ መድረኽ ይስራሕ'ዩ። ኣብዚ ዓመት'ውን ቁጽሪ ኣጋይሽ ክውስኽ ከምዝኽእል ብምግማት ካብ ዝሓለፉ ዓመታት ብዝበለጸ ሰለስተ ካብ ዕብጨይቲ ዝተሰርሑ ግዚያዊ መድረኻት ከምዝተዳለዉ፡ ሓላፊ ቤት ጽሕፈት ባህልን ቱሪዝምን ኣይተ ኣስቻለው ወርቁ ሓቢሩ። ንዓመታት ነቲ መድረኽ ዝሰርሕ ዝነበረ ሃናጺ ነቲ ናይ ሎሚ ዓመት'ውን ከምዘዳለዎ ወሲኹ ገሊጹ። ""ቅድሚ ሕዚ ብተመሳሳሊ መድረኽ ኢና ኣጋይሽ ነተኣናግድ ነይርና፤ እቲ ሕዚ ዝፈረሰ ከኣ ብዙሕ ሰብ ስለዝደየቦ እዩ"" ኢሉ።"
Religion,ኣብቲ ኣብ ከተማ ጎንደር፡ ክልል ኣምሓራ፡ ዝካየድ ዝነበረ ጽምብል በዓል ጥምቀት፡ ብዘጋጠመ ሓደጋ ብውሕዱ ሰለስተ ሰባት ከም ዝሞቱ ጸብጻባት ካብታ ከተማ ሓቢሮም። ቁጽሪ ናይቶም ምውታት ክሳብ 10 ከም ዝበጽሕን ብዓሰርተታት ዝቑጸሩ ካልኦት ኣብቲ ሓደጋ ቆሲሎም ምህላዎምን'ውን እቶም ምንጭታት ጠቒሶም። እቲ ሓደጋ፡ ሓደ ኣብ ውሽጢ ታሪኻዊ ቤተመንግስቲ ሃጸይ ፋሲለደስ ብዕንጨይቲ ዝተሰርሐ መድረኽ ብምፍራሱ ዝሰዓበ ምዃኑ'ውን ተፈሊጡ።
Religion,ሰዓብቲ ኦርቶዶክስ ክርስትያን ኣብ ውሽጢ ኣዝዩ ዝሑል ማይ ጥምቀት የኽብሩ ኣለዉ ኣብ ሩስያን ምብራቓዊ ኣውሮጳን ዝርከቡ ኣመንቲ ኦርቶዶክስ ክርስትያን ናብ ኣዝዩ ዝሑል ማይ ብምእታው ንበዓል ጥምቀት ከኽብሩ ጀሚሮም። በዓል ጥምቀት እየሱስ ክርስቶስ በቢዓመቱ 19 ጥሪ ኣብ ሩባ ጆርዳን ይኽበር። ንጥምቀት እየሱስ ክርስቶስ ዝዝክኡ ሰዓብቲ እምነት ኦርቶዶክስ ንነብሶም ኣብ ኣዝዩ ዝሑል ማይ ይኣልኩ። ናብ ውሽጢ እቲ ማይ ድማ ሰለስተ ግዜ ይኣትዉን ይወጽኡን፤ እዚ ድማ ስላሴ ንምዝካር ከምዝኾነ ይግለጽ።
Religion,"ኣብ ክልል ኦሮምያ፡ ወረዳ ቦሰት ከተማ ወለንጪቲ፡ ካብ ዝመውት ክልተ ሰሙን ዝገበረ ወዲ 2 ወርሒ ህጻን "" ካብ ሞት ከልዕሎ ራእይ ተገሊጹለይ"" ብምባል መቓብር ዘፍሓረት 'ፓስተር'፡ ብምትላል ከምዝተቐጸዐት ፖሊስ ንቢቢሲ ሓቢሩ። እቲ ህጻን ብተፈጥሮኣዊ መገዲ ምስ ሞተ ሓንቲ ራእይ ተገሊጹለይ ዝበለት ሰበይቲ፡ ንኣዶ እቲ ህጻንን ንካልእ ሰብይትን ኣኸቲላ ናብቲ ናይ መቓብር ቦታ ብምኻድ፡ ንሬሳ እቲ ህጻን ፍሒረን ከምዘውጽእኦ ዋና ኣዛዚ ፖሊስ ወረዳ ቦሰት ዋና ኢንስፔክተር ካሰኝ ደምሴ ተዛሪቡ። ""እታ ውልቀ ሰብ እትበጽሕ መሲላ ብምኻድ፡ ነታ ኣዶ 'ወድኺ ኣይሞተን፤ ብህይወት እዩ ዘሎ። ካብ ሞት ከተስኦ ድማ ራእይ ተገሊጹለይ እዩ' ትብላ። ኣብቲ ናይ መቓብር ቦታ ከይዳ ከምእትጽልይ ድማ ነጊራታ። እታ ኣዶ ድማ ሓቂ መሲሉዋ ተታሒዘን ናብቲ ናይ መቓብር ስፍራ ከይደን"" ኢሉ እቲ ዋና ኢንስፔክተር።"
Religion,ኣብ ኬንያ፡ ከተማ ሞምባሳ፡ ሓደ ሰብኣይ ኣብ ቤተ-ክርስትያን ከይዱ ኣባል እስላማዊ ጉጅለ ኣልሸባብ ነይረ ኢሉ ምስ ተናዘዘ ብፖሊስ ተኣሲሩ። ማዕከናት ዜና ኬንያ ከምዘቃልሕዎ፡ እቲ መንነቱ ዘይተፈልጠ ሰብ ምስ ተናዘዘ፡ እቲ ቀሺ ፖሊስ ጸዊዑ ከምዘእሰሮ ሓቢረን። እቲ ሰብኣይ ኣብ ሶማልያ ኣብ ዝርከብ ቤት-ጽሕፈት ኣልሸባብ ከምዝነበረ ነቲ ቀሺ ነጊርዎ። ትማሊ ሰሉስ፡ እቲ ኣብ ሞምባሳ ዝርከብ ቤት-ፍርዲ፡ ፖሊስ መርመርኦም ክሳዕ ዝውድኡ ን10 መዓልቲ ኣብ ትሕቲ ቀይዲ ክጸንሕ ወሲኑ'ሎ። ብመሰረት ማዕከናት ዜና ኬንያ፡ ንኣኽበርቲ ሕጊ እታ ሃገር ብምጥቃስ፡ ኣብ ዝሃብዎ ሓበሬታ፡ እቲ ጥርጡር ንካልኦት ጥርጡራት ኣብ ምሓዝ ክሕግዝ ዝኽእል ሓበሬታ ክህብ ድልው ምዃኑ ኣረጋጊጹ'ሎ። እቶም ኣኽበርቲ ሕጊ ግን፡ ስም እቲ ጥርጡርን ቤተ-ክርስትያንን ብንጹር ካብ ካብ ምጥቃስ ተቖጢቦም ኣለው። ብመሰረት ሕጊ ቀኖና፡ ካቶሊካውያን ካህናት ብዛዕባ እቲ ዝሰምዕዎ ምስጢረ ንስሓ ዝርዝራዊ ሓበሬታ ክህቡ ክልኩል እዩ። እንተኾነ ግን፡ እዚ ሕጊ ኣብ ሉተራዊት ወንጌላዊት ቤተክርስትያንን ካልኦት ወንጌላውያን ኣብያተ-ክርስትያንን ኣይትግበርን እዩ።
Religion,ሓደ ኬንያዊ ሰባኻይ፡ ኣብ ውሽጢ ቤተክርስትያኑ፡ ንብዓልቲ ቤቱ ብኻራ ድሕሪ ምውግኡ፡ ኣብ መስበኺ መድረኽ ('ፑልፒት') ንገዛእ ርእሱ ቀቲሉ። እታ ንሱን ብዓልቲቤቱን ዝመስረትዋ ቤተ ክርስትያን፡ ኣብ ወደባዊት ከተማ ሞምባሳ እትርከብ'ያ። ኣባላት ናይታ ቤተ ክርስትያን፡ ንጋዜጠኛታት ኣብ ዝሃብዎ ርእይቶ፡ ኤሊሻ ሚሲኮ፡ ብሰንበት ኣብ ዝነበረ መደብ፡ ኣብ ቅድሚት ኮፍ ኢሉ ነይሩ። ጸኒሑ ድማ፡ ናብታ ኣብ መድረኽ (ፑልፒት) ዝነበረት ብዓልቲ ቤቱ ብምኻድ፡ ኣብ ትሕቲ ካምችኡ ሓቢእዎ ብዝነበረ ካራታት ወጊኡዋ።
Religion,ገንዘብ ኣተኣኻኺቦም መሳጊድ ዘስርሑ ኣቦይ ቀሺ ኣባ ኣክሊለ ማርያም ይበሃሉ፡ ኣገልጋሊ ቤተ ክርስትያን እዮም። ካብ ሰባት ገንዘብ እናዋጽኡ ድማ መሳጊድን ኣብያተ ክርስትያናትን ይሃንጹ። ካብቲ ቤተ ክርስትያን ምህናጽ ንላዕሊ መሳጊድ እንተህንጹ ዝያዳ ሕሊናዊ ዕግበት ከምዝስምዖም ገሊጾም።
Religion,መልኣከ ሕይወት ቆሞስ አባ አክሊለ ማርያም፡ ንክልቲኦም ቤተ እምነታት መስርሒ ዝኸውን ገንዘብ ክሓቱ ምስ ጀመሩ፡ ብዙሓት ሰዓብቲ እቶም እምነታት ከይገረሞም ኣይተረፈን። ንሶሞ ግን፤ እቲ ተግባር ኩሉ ኣማኒ ክኽተሎ ዝግባእ መንገዲ ከምዝኾነ እዮም ዝዛረቡ። ኣብ 2007 [ብኣቆጻጽራ ኢትዮጵያ] ቁልቢ ገብርኤል ገዳም ክሳለሙ ናብ ሃረር ኣብ ዝኸድሉ እዋን፤ ኣብ ቀረብኡ ዝርከብ ላንጌ ቅዱሰ ራጉኤል ዝርከበሉ ኩነታት ተዓዚቦም። እቲ ነባሪ ናብርኡ ደርቆስቆስ ዝበለን ካብ ናብ ኣፍ ዝነብርን እዩ። እቶም ሰዓብቲ እምነት ክርስትና ዘምልኽሉ ቤት ክርስትያን ድማ፤ ድኽምክም ኢሉ ክዓንው ዝበለ ኮይኑ ረኺቦምዎ።
Religion,ወርሒ ታሕሳስ፡ ኣብ ምዕራባውያን ባህልታት ብዙሕ ሰብ ዝናፍቓ ወርሒ'ያ፣ ልደት ተሰኪማ ስለ እትምጽእ። ልደት፡ ብእምነት ክርስትያን፡ ኣብ 25 ታሕሳስ (ብዓውደ-ኣዋርሕ ፈረንጂ) ዝኽበር፡ ኢየሱስ ዝተወለደሉ መዓልቲ'ዩ። ርግጽ'ዩ፡ ኣብ ምዕራባውያን ሃገራት ልደት እቲ ቀንድን ብሰፊሑ ዝበዓልን በዓል'ዩ። ኣከባብራ ስነ-ስርዓት ልደት ዳርጋ ሓደ ወርሒ ቅድሚ እቲ በዓል ምእታዉ'ዩ ዝጅመር። ሽዑ ዘሎ ዉዕዉዕ ሃዋሁው ልደት ብሓቂ ዘደንቕ'ዩ ኢልካ ምግላጹ ምግናን ኣይኰነን። ብልደት ፈረንጂ ንዛረብ ካብ ሃለና፡ ንልደት ልደት ዝገብሩዎ ፍጻሜታት ኣየኖት'ዮም ኢልና ምስ እንሓስብ ኣብ ሓሳብና ህሩግ ዝብሉና ነገራት ብዙሓት'ዮም። ሕልፍ-ሕልፍ ክንብሎም ... ጽሕዲ-ልደት፣ ኣቦ-ልደት (ሳንታ ክላውስ)፣ ኣብ ዓበይቲ ቤት ንግድን ጽርግያታትን ዝስቀሉ ሽልማታት፣ መዛሙርን ምርኢታትን ልደት፣ ናይ ዉሽጥን ግዳምን ዜብለጭልጩ ሽልማታት፣ ስሉማት ዕዳጋታት ልደት፣ ኣብ ተለቪዥን ዝቐርቡ በብዓይነቶም መደባትን ፊልምታትን፣ ፍሉያት ናይ ልደት ቅዳሴታትን፣ ንኣሽቱ ቈልዑ ኣብ ኣብያተ ትምህርቲ ዀነ ማሕበረ-ሰባት ዘቕርብዎ መደባት ... ዘኣመሰሉ'ዮም። ብተወሳኺ ኣብ ጊዜ ልደት ዝቐርቡ በብዓይነቶም መግብታትን ዶልሽታትን ሃነን'ዮም ዘብሉ። እምብዛ ስለ ዝበዝሕ ዝበልዖ ስኢኑ ዝጐሓፈሉ እዋን ኣሎ።
Religion,ኣብ ክልል ኣምሓራ ዞባ ምብራቕ ጎጃም ኣብ ከተማ ሞጣ ኣብ ልዕሊ ዝርከቡ ትካላት እምነት መጥቃዕቲ ፈጺሞም ዝተብሃሉ 22 ጥርጡራት ኣብ ቀይዲ ኣትዮም ምርመራ ከም ዝተጀመረ ተገሊጹ። ሓላፊ መምርሒ ፖሊስ እቲ ዞባ ዋና ኢንስፔክተር ኣያልነህ ተስፋዬ ንቢቢሲ ኣብ ዝሃቦ ሓበሬታ፡ ነዚ ገበን ፈጺሞም ዝተብሃሉ 22 ሰባት ከም ዝተትሓዙን፡ እቲ ሕብረሰተብ ጥቆማ ይህብ ስለ ዘሎ እዚ ቑጽሪ ክውሰኽ ከም ዝኽእልን ሓቢሩ። ክሳብ ሕጂ ዝተትሓዙ ጥርጡራት፡ ናብ ቤት ፍርዲ ክቐርቡ ከም ዝተገበረ'ውን ገሊጹ። ኩነታት ከተማ ሞጣ ከም ዝተረጋግአ ዝገለጸ ኢንስፔክተር ኣያልነህ፡ እታ ከተማ ኣብ ጽኑዕ ሓለዋ ምህላዋ ሓቢሩ። ምስ ፍሉይ ሓይሊ እቲ ክልል ብሓባር ብምኻን ምርግጋእ እታ ከተማ ናብ ንቡር ንምምላስ ይስራሕ ምህላው፤ ህዝቢ ንህዝቢ ንምርኻብን ክሃድእ ንምግባርን'ውን ጻዕሪ ንገብር ኣለና ኢሉ።
Religion,"ኣባላት ጉባኤ ትካላት ሃይማኖት ኢትዮጵያን ትካላት ሃይማኖት ክልል ኣምሓምራን ናብ ሞጣ ብምኻድ ምስ ነበርቲ ክመያየጡን ዝተፈላለዩ ሓገዛት ክገብሩን'ዮም። ጉባኤ ትካላት ሃይማኖት ኣምሓራ ኣብ ዝሃቦ መግለጺ፡ ኣብ ልዕሊ ሰባት ዝበጽሕ ዘሎ ጉድኣት ብሰማይን ምድርን ዘሕትት እዩ ኢሉ። ኣካቢ ቦርድ እቲ ጉባኤ መልኣከ ሰላም ኤፍሬም ሙሉኣለም፡ ""ወዲ ሰብ ክግበር ዘይግብኦ ነገር ኣብ ልዕሊ ካልኦት ምፍጻሙ ግቡእ ኣይኮነን"" ብምባል፡ ትካላት ሃይማኖት ሓለዋ ክግበረለን እናተገብኦ ክቃጸላ ምርኣይ ዘደንጹ'ዩ ኢሎም። ""ሕብረሰተብ እቲ ኸባቢ ብሓባር ዝበልዕን ዝሰትን እምበር ንስርቅን ዕንወትን ዝጓየ ኣይኮነን፤ ክቡር ቤተእምነት ምቅጻል'ውን ግቡእ ኣይኮነን"" ኢሎም። ""መንግስቲ'ውን እንተኾነ በብግዚኡ ብፍላይ ኣብ ክልል ኣምሓራ ዝፍጠሩ ጸገማት ቐልጢፍካ ናይ ምክልኻል ስራሕቲ ክሰርሕ ኣለዎ"" ዝበሉ መልአከ ሰላም ኤፍሬም፡ ከምዚ ዓይነት ተግባር ዝፍጽሙ ሰባት ናብ ሕጊ ክቐርቡ ኣለዎም ኢሎም። ክሳብ ሕጂ ግን ግቡእ መቕጻዕቲ ዝረኸቡ ሰባት ብዘይምህላዮም፡ እቲ ጥፍኣት እናሰፍሐ ይኸይድ ከም ዘሎ ተዛሪቦም። ""ሕጊ ዝጠሓሱ ሰባት መአረምታ ክረኽቡ ይግባእ፤ ከምዚ ምስ ዝግበር እዩ ሰብ ኢዱን ነብሱን ዝእክብ"" ኢሎም።"
Religion,"ዓርቢ ምሸት፡ ኣብ ክልል ኣምሓራ ሞጣ ኣብ ዝበሃል ከተማ፡ ክልተ መሳጊድን ሓደ ቤተክርስትያንን ከምዝተቓጸሉ ነበርቲ እቲ ከባቢ ንቢቢሲ ገሊጾም። እቲ ዝተቓጸለ ቤተ ክርስትያን 'ጊዮርጊስ' ዝበሃል ክኸውን ከሎ፡ እቶም መሳጊድ ድማ 'ጀሚዑል ኸይራት' ከምኡ ድማ 'አየር ማረፊያ' ኣብ ዝበሃል ከባቢ ዝርከብ ዓብዪ መስጊድ እዩ ኢሎም። ኮሚሽን ፖሊስ ኣምሓራ፡ ጸኒሑ ንቴሌቪዥን እቲ ክልል ኣብ ዝሃቦ መብርሂ ድማ፡ ሓደ መስጊድ ብባርዕ ምሉእ ንምሉእ ክዓኑ እንከሎ፡ ክልተ መሳጊድ ድማ ብኸፊል ከምዝዓነዉ ገሊጹ። ካብዚ ብተወሳኺ፡ ሓደ ""ማር ዘነብ"" ዝበሃል ናይ ዕዳጋ ማእከልን መደቀሲን'ውን ከምዝዓነወ ኮማንደር ጀማል መኮነን ተዛሪቡ። ""ነዚ መልዓሊ ዝኾነ፡ እንዳ ጊዮርጊስ ቤተ-ክርስትያን ድማ ብኸፊል ተቓጺሉ"" ኢሉ። ኣብ ካልኦት ትካላት ንግዲ እውን ማህሰይቲ ከምዝወረደ፡ ነበርቲ ይዛረቡ። ብኣቆጻጽራ ኢትዮጵያ 11:00 ሰዓት ኣጋ ምሸት (5፡00) ጸሎት እናተገብረ እንከሎ፡ ኣብ ናሕሲ እቲ ቤተክርስትያን ትኪ ከምዝተርኣየን፡ ሰባት ድማ ነቲ ባርዕ ከጥፍኡ ከምዝተረባረቡ፡ ብድሕሪ እዚ ከኣ ዕግርግር ከምዝተልዓለ፡ ኣብ ጥቓ 'ጊዮርጊስ' ቤተክርስትያን ዝነብሩ ሓደ ምስክር ዓይኒ ንቢቢሲ ተዛሪቦም።"
Religion,ወንበደታት ክመሓየሹ ብምሕጋዝ ክትምስገን ዝጸንሐት ኢቫንጅሊካዊት ቤተ ክርስትያን፡ 'ኤስፒኤሲ ኔሽን'፡ ገንዘብ ሰዓብታ ብምብዝባዝ ተኻሲሳ። ሓንቲ ኣባል ናይታ ብፓስተር ኣዲግቦዮጋ እትምራሕ ቤተ ክርስትያን ምጭብርባር ክትፍጽም፡ ሞግዚታ ከምዘእመና፡ ካሊእቲ ኣማኒት ድማ ንሳ ከይፈለጠት ብሽማ 5 ሽሕ ፓውንድ ልቓሕ ከምዝተወሰደ ገሊጸን። ሓደ ፈላጢ ውሽጢ እታ ቤተክርስትያን ድማ እታ ''ቤተ ክርስትያን ክትዕጾ ኣለዋ'' ክብል ንቢቢሲ ተዛሪቡ። 'ኤስፒኤሲ ኔሽን' ግን ኣብ ልዕሊ እታ ቤተክርስትያን ንዝቐረበ ክሲ ነጺግዎ ኣሎ። ወዲ 23 ዓመት ኩርቲስ፡ ክሳብ ዝሓለፈ ዓመት ጥሪ፡ ኣባል እታ 'ንብዙሓት መናእሰይ ብኣሻሓት ፓውንድ ኣብ ዝግመት ዕዳ ኣጥሒላ' ተባሂላ እትኽሰስ ዘላ ቤተክርስትያን ውሽጣዊ ተኣማኒ ነይሩ። ንሱ ቢቢሲ ፓኖራማ ኣብ ዘካየዶ ምርመራ ቀሪቡ ''ገለ መራሕቲ ኣብ ጥቓ መናእሰይ ክኾኑ የብሎምን፤ አብ ጥቓ ተቓላዕቲ ዝኾኑ ሰባት ክርከቡ የብሎምን'' ክብል ተዛሪቡ።
Religion,ኤርትራዊት ኣሜሪካዊት ኮመድያን ቲፋኒ ሓድሽ ኣይሁዳውነታ ዘንጸባርቕ 'ባት ሚትዝቫህ' ጸምቢላ። 'ባት ሚትዝቫህ'፡ ኣይሁዳውያን ደቂ ኣንስትዮ ዕድሚአን 12 ክመልእ ከሎ ዝጽምብልኦ፡ መግለጺ መንፈሳዊ ዕብየትን ንትእዛዛት ኦሪት [ኣብ መጽሓፍ ቅዱስ ዝርከቡ ሓሙሽተ ቀዳሞት መጻሕፍቲ] ንምፍጻም መብጽዓ ዝኣትዋሉን ጽምብል እዩ። ቲፋኒ ነቲ ጽምብል ምስ በዓል መበል 40 ዓመታን ምዝርጋሕ 'ብላክ ሚትዝቫህ' ዝተሰምየ ሓድሽ ዝሰርሓቶ ኮሜድያዊ ፊልም ኣብ ኔትፍሊክስን ብሓባር እያ ኣብዒላቶ። ኣብቲ ፊልም ቲፋኒ ነቲ ኣይሁዳዊ ውርሽኣ፡ እያ ተንጸባርቕ። እቲ ጉዕዞ ንተሞክሮ ናይቶም ንመበቆሎም ዝረኸቡ ወይ'ውን ናብ ይሁድነት ሓያል መንፈሳዊ ምሰጣ ዘለዎም ብዙሓት ጸለምቲ ኣይሁድ ዘንጸባርቕ እዩ። ቲፋኒ ጓል 27 ዓመት ምስ ኮነት እያ ምስ ኤርትራዊ ኣቡኣ ክትራኸብ ዝኸኣለት፤ እንተኾነ ግና ናይ ዲኤንኤ መርመራ ድሕሪ ምግባራን ኣይሁዳዊ መበቆል ከም ዘለዋ ድሕሪ ምርግጋጻን እያ ነቲ እምነት ክትቕበሎ ዝጀመረት።
Religion,ህንዲ ኣብ ጉዳይ ስደተኛታት ብዘተኣታተወቶ ሓድሽ ሕጊ፡ ኣብ ገለ ክፋላት ከተማ ደልሂ ፖሊስ ምስ ሰልፈኛታት ተጋጭዮም። እቲ ሓድሽ ሕጊ፡ ካብ ሰለስተ እስላማውያን ሃገራት፡ ብምኽንያት እምነቶም ንዝስደዱ፡ ኣስላም ዘይኮኑ ሰባት ዜግነት ህንዲ ክወሃቦም ዘፍቕድ እዩ። ፖሊስ ነቶም ኣውቶቡሳት ዘቃጸሉን ጽርጊያታት ንዝዓጸውን ሰልፈኛታት ንምብታን፡ ዘንብዕ ጋዝን ኣባትርን ከም ዝተጠቀሙ ተገሊጹ። እቲ ሕጊ ካብ ዝጸድቕ ንደሓር፡ ኣብ ሰሜናውን ምብራቓውን ክፋል ህንዲ ተቓውሞታት ክረአ ጸኒሑ እዩ።
Religion,ትካል ባህሊ፣ ትምህርትን ሳይንስን ሕቡራት ሃገራት [ዩኔስኮ]፡ ንሃይማኖታዊ በዓል ጥምቀት ኦርቶዶክሳዊት ተዋህዶ ቤተክርስቲያን ኢትዮጵያ፡ ኣብ ወኪል ወዲሰብ ዘይድህሰስ ባህላዊ ቅርሲ ኮይኑ ክምዝገብ ተወሲኑ። ዩኔስኮ ኣብ ኮሎምቢያ [ቦጎታ] ኣብ ዘካይድኦ ዘሎ መበል 14 ኣኼባ ኮሚቴ ሓለዋን ዕቀባን ወኪል ወዲሰብ ዘይድህሰሱ ሓድግታት፡ በዓል ጥምቀት ዝርከቦም ሓሙሽተ ሓድግታት ክምዝወገቡ ውሳነ ኣሕሊፉ። በዓል ጥምቀት፡ ብሃይማኖታውን ባህላውን ስርዓትን ምድላውን ኣብ ዝተፈላለያ ከተማታት ኢትዮጵያ ክኽበር ጸኒሑ'ዩ። ቅድሚ ክልተ ዓመት፡ እዚ ሃይማኖታዊ በዓል ኣብ መዝገብ ዘይድህሱ ሓድጊታት ዓለም ዩኔስኮ ንምምዝጋብ፡ መንግስቲ ኢትዮጵያን ካልኦት ዝምልከቶም ኣካላትን ክሰርሑ ጸኒሖም።
Religion,"ታሪኽ ቤተ-ክርስቲያንና ከምዚ ኣይነበረን፤ ንቤተ-ክርስትያንና ኣሕፊርናያ ኢና። እቲ ዘሕዝን፡ ቤተ-ክርስቲያን ኤርትራ ኣብ ውድቀት'ያ ዘላ። ኣብ ከቢድ ቃንዛ ኢና ዘለና ይብሉ ኣብ ለንደን ኣገልጋሊ ካህን ቤተ-ክርስቲያን ቅድስቲ ማርያም ልደታ ሃገረ ስብከት ኤውሮጳ ቀሺ ሺኖዳ እዮብ ሃይለ። ኣብ ዝሓለፈ ሳምንቲ ኣብ እስራኤል ካብ ዘለዋ ኤርትራውያን ዝግልገሉለን ኣርባዕተ ኣብያተ ክርስቲያን ኦርቶዶክስ፡ ኣብ እንዳ ማርያም-መድሃኔ ኣለም ዝተፈጠረ ባእሲ፡ ምስ ውድቀት እታ ቤተ-ክርስቲያን ዘተሓሕዙዎ ቀሺ ሺኖዳ፡ እቲ ኣብ ልዕሊ ካህናት፡ ዲያቆናትን መዘምራንን ዝበጽሐ ጉድኣት ""ኣዝዩ ዘሕዝን ፍጻሜ'ዩ"" ክብሉ ይገልጽዎ። እዚ ኣብ ዝተፈላለየ ከተማታት ኤውሮጳን ሰሜን ኣሜሪካን ክርአ ዝጸንሐ ኣብ ውሽጢ ቤተ-ክርስቲያን ዝተፈጥረ ነውጺ ግን፡ መሰረታዊ ጠንቁ እንታይ'ዩ? መፍትሒኡ'ኸ እንታይ ክኸውን'ዩ? ንብዙሓት ዘሻቕል ዘሎ ጉዳይ እዩ!"
Religion,እቶም ኣብ ዝሓለፈ ሰሙን ኣብ እስራኤል ኣብ ዝርከባ ኦርቶዶክሳዊት ቤተክርስቲያን ኣብ እንዳ ማርያም-መድሃኔ ዓለም ብዝተፈጥረ ጎንጺ፡ ኣብ ልዕሊ ሰባት ጉድኣት ዘብጽሑ ጥርጡራት ኣብ ትሕቲ ቀይዲ ከም ዝኣተው ተገሊጹ። ምንጭታትና ከም ዝሓበርዎ፡ ፖሊስ እስራኤል ሰለስተ ጥርጡራት ብገበን ቕትለት ብዝብል ክሲ ኣብ ቀይዲ ከም ዝእተውዎም ተፈሊጡ'ሎ። እቶም ጥርጡራት፡ ኣብ መደበር ፖሊስ ኣቡ ካቢር ተታሒዞም ከም ዘለው'ውን ገሊጾም። እቲ ኣብ ማሕበራዊ መራኸቢታት ሰለስተ ሰባት ብካራ ክወግኡዎን ተሰኒፉ ክወድቕ ዝተራእየ ዲያቆን ኣልኣዛር ቀሺ ገብረሂወት'ውን ኣብ ጽብቕ ኩነታት ከም ዘሎ ተገሊጹ። ብኻልእ ወገን ሓደ ኤርትራዊ በዓል ሓዳር ብዝወረዶ መጉዳእቲ ሓሙስ መዓልቲ ከም ዝሞተ ምንጭታትና ሓቢሮም። እቲ ዝሞተ ሰብ ኣበይን ብኸመይን ተጎዲኡ ከም ዝሞተ ዝተዋህበ ሓበሬታ ግን የለን።
Religion,"ፓትርያርክ ኦርቶዶክስ ተዋህዶ ቤት ክርስትያን ኤርትራ ኣቡነ ኣንጠንዮስ ካብ ሐላፍነቶም ተኣልዮም፡ ኣብ ናይ ገዛ ማሕዩር ካብ ዝኣትዉ ከባቢ 13 ዓመት ኮይኑ'ሎ። ብዛዕባ ምኽንያት መእሰሪኦምን ኩነታት ኣተሓሕዝኦምን ብዝተፈላለዩ ወገናት ዝተፈላለየ ዘረባታት ክስማዕ ዝጸንሐ ኮይኑ፡ ሎሚ ግን ድሕሪ 13 ዓመት እዞም ኣቦ ድምጾም ኣስሚዖም ኣለዉ። ኣብቲ ካብ መንበሪኦም ካብ ኣስመራ ከም ዝተቐረጸ ዝግለጽ ቪድዮ፡ ኣቡነ ኣንጠንዮስ መጀመሪ ናይቲ ቁርቁስ ከብርሁ ከለዉ፡ ይፍታሄ ዲሞጥሮስ ዝተባህለ ልኡኽ መንግሰቲ ንቤተክርስትያን ክመርሓ ከም ዝበለን ንሶም ድማ ቤተክርስያን ኣይድያቆን ኣይካህን ጭዋ ኣይመርሓን ኢዩ ኢሎም ከም ዝተቓወሙ የረድኡ። ይኹን እንበር ነዚ ናቶም ውሳኔ ይፍታሄ ኣይተቐበሎን። ኣብ ኣኼባ ቅዱስ ሲኖዶስ ነቲ ጉዳይ ኣብ ዘልዓልዎ፡ ጉባኤኛታት ""መንግስቲ ዝገበሮ እንታይ ግበሩ ትብሉና"" ክብሉ ቃል ከም ዝሃቡ ድማ ይዛረቡ።"
Religion,"ሃይማኖታዊ መራሕቲ ቤተክርትያን ኦርቶዶክስ ኢትዮጵያ፣ ላዕለዎት መሪሕነት ክልል ትግራይን ዝርከብዎም ካብ ዝተፈላለየ ከባብታት ኢትዮጵያ ዝመጽኡ ኣጋይሽ ኣብ በዓል ሕዳር ጽዮን ይሳተፉ ኣለዉ። ካብ ኤርትራን ካልኦት ሃገራትን ዝመጽኡ ኣጋይሽ'ውን ኣብቲ ሃይማኖታዊ በዓል ከምዝተረኸቡ ተፈሊጡ'ሎ። ኣብቲ በዓል ብጹእ ወቅዱስ ኣቡነ ማትያስ ፓትርያርክ ኦርቶዶክሳዊት ቤተክርስትያን ኢትዮጵያ ሊቀ ጳጳስ ዘርእሰ ኣድባራት ወገዳማት ኣክሱም ጽዮን ወእጨጌ ዘመንበረ ተክለሃይማኖት'ውን መልእኽቲ ኣሕሊፎም'ዮም። ""ናብዛ ቅድስትን ታሪኻዊትን ከተማ ኣኽሱም ካብ ውሽጢን ደገን ዝመጻእኹም በረከት መሊእኩም ኣሎ"" ዝበሉ እቶም ፓትርያርክ፡ ኣክሱም ናይ ታሪኽ ቦታ ከምዝኾነትን ገና ዘይተረኸቡ ምስጢራት ከምዝሓቖፈትን ተዛሪቦም። ኣብቲ በዓል ዝተረኸበ ምኽትል ርእሰ ምምሕዳር ክልል ትግራይ ዶክተር ደብረጽዮን ገብረሚካኤል ብወገኑ፡ ነቲ በዓል ንምኽባር ኣብ ከተማ ኣክሱም ንዝተረኸቡ ኣጋይሽ ብስም ህዝብን መንግስትን ትግራይ ኣመስጊኑ።"
Religion,ፖሊስ ኣዲስ ኣበባ 55 ኣብ በዓል ዳሜራ ዝተሳተፉ ኣመንቲ ኣሲሩ ክብል ሃገረስብከት ኣዲስ ኣበባ ኦርቶዶክሳዊት ቤተክርስቲያን ኣፍሊጡ። ሓላፊ ርክብ ህዝብን ፈጻሚ ጉዳያትን ናይቲ ሃገረስብከት መላከ ህይወት ኣባ ወልደየሱስ ሰይፉ: ንቢቢሲ ከም ዝገለጹዎ 33 ካብቶም ኣብ ትሕቲ ቀይዲ ዝኣተው ምእመናን፡ ኣብ ልዕሊ'ታ ቤተክርስትያን ዝፍጸም መጥቃዕቲ ደው ክብል ዝጽውዕ ጽሑፍ ዘለዎ ማልያታት ብምኽዳኖም ከም ዝተኣስሩ ተዛሪቦም። 'ናይ ቤተክርስትያን ጉዳይ የገድሰኒ'ዩ'፡ 'ምቅጻል ቤተክርስትያን ደው ይበል' ዝብሉ ጽሑፋት ከም ዝነበርዎም ኣባ ወልደየሱስ ጠቒሶም። 12 ካብኣቶም ድማ፡ በሊሕ ነገር ሒዞም ተረኺቦም ብዝብል፡ እቶም ዝተረፉ ኣርባዕተ ከኣ ናይ ካልእ ሰብ መእተዊ ፍቓድ ሒዞም ብምርካቦም'ዮም ተኣሲሮም ይብሉ እቶም መራሒ ሃይማኖት።
Religion,"ኣብ ክልል ኣምሓራ ዝርከቡ ሰዓብቲ እምነት ኦርቶዶክስ ተዋህዶ ሰልፊ ተቓውሞ ኣካይዶም። ከተማታት ባህርዳር፣ ወልዲያን ደብረ ማርቆስን ብሰዓብቲ እምነት ኦርቶዶክስ ተዋህዶ ሰልፊ ካብ ዝተኻየደለን ከተማታት ክልል ኣምሓራ እየን። ሰልፈኛታት፡ ኣብ ልዕሊ'ታ ቤተክርስትያን፣ ሃይማኖታዊ ኣቦታትን ምእመናንን ዝፍጸም መጥቃዕቲ ደው ክብል ዝጸውዕ መልእኽቲ ሒዞም ወጺኦም።ኣብ ከተማ ደብረማርቆስ ይካየድ ንዘሎ ሰልፊ የተሓባብሩ ካብ ዘለዉ ሓደ ዝኾኑ ኣይተ በሪሁ ተስፋዬ ""ብዙሓት ሰባት ሰላማዊ ብዝኾነ መገዲ ይሳተፉሉ ዘለዉ ሰልፊ'ዩ"" ክብል ንቢቢሲ ተዛሪቡ። ""ድምጺ ቅዱስ ሲኖዶስ ይሰማዕ"" ከምኡ ድማ ""ኣብ ልዕሊ ቤተክርስትያንን ኦርቶዶክሳውያንን ዝፍጸም ቅትለት ደው ይበል"" ዝብሉ ጭርሖታት ጎሊሖም ይስምዑ ምህላዎም ሓቢሩ። ቅድሚ ሰሙን ኣብ ተመሳሳሊ መዓልቲ፡ ኣብ ዝተፈላለዩ ከተማታት ክልል ኣምሓራ ሰልፍታት ተቓውሞ ተኻይዶም ነይሮም። ኣብ ዝተፈላለዩ ክፍልታት ኢትዮጵያ ኣብያተ ክርስትያን ዘቃጸሉን ምእመናን ዝቐተሉን ናብ ፍርዲ ክቐርቡ ኣብ ዝጸውዑ ሰልፍታት ""መንግስቲ ንቤተክርስትያን ከኽብር ይግባእ"" ዝብል ተመሳሳሊ መልእኽቲ'ውን ተሰሚዑ።"
Religion,አብ ክልል ኣምሓራ፡ ተኸተልቲ ቤተ ክርስትያን ኦርቶዶክስ ተዋህዶ ኢትዮጵያ፡ ኣብ ልዕሊ እታ ቤተ ክርስትያን ይበጽሕ ኣሎ ብዛዕባ ዝበልዎ መጥቓዕቲ ደው ይበል ዝብል ሰልፊ ኣካይዶም። ኣብ ከተማ ጎንደርን ካልኦት ሰለስተ ከተማታትን ክልል ኣምሓራ፡ ብኣሽሓት ዝቑጸሩ ኣመንቲ እታ ቤተ ክርስትያን ምቅጻል ኣብያተ ክርስትያናት ኮኒኖም። ቤተ ክርትስያን ኦርቶዶክስ ተዋህዶ ኢትዮጵያ ግቡእ ሓለዋ ክግበረላን እቶም ዝዓነዉ ኣብያተ ክርስትያናት ድማ ዳግመ ህንጸት ክግበረሎም እቶም ሰልፈኛታት ጻዊዒት ኣቕሪቦም። ተኸተልቲ እታ ቤተ ክርስትያን፡ ንሎሚ ሰንበት ኣብ ኣዲስ ኣበባ ክካየድ ተጸዊዑ ዝነበረ ሰልፊ ናብ ካልእ ግዜ ከም ዝተሰጋገረ ብቕድሚ ትማሊ ኣብ ዝሃብዎ ጋዜጣዊ መግለጺ ኣፍሊጦም ምንባሮም ዝዝከር እዩ። እቲ ዝተናውሐ ሰልፊ 'ፖሎቲካዊ ስምሚታት' ዘለዎ እዩ ኢሎም ዝነቕፍዎ ኣለዉ። እንተኾነ ግና፡ እቶም ኣዳለውቲ እቲ ሰልፊ 'ፖሎቲካዊ እዩ' ዝብል ነቔፌታ ነጺጎሞ።
Religion,ሓደ ኬንያዊ ዳኛ ኣብ ዝሃቦ ብይን፡ 'ራስተፈሪነት' ማዕረ ካልኦት ሃይማኖታት ክስራዕ ከም ዘለዎ በይኑ። ሓደ ቆልዓ ጸጉሩ ስለዝተቖነነ (ድረድሎክስ) ካብ ትምህርቲ ድሕሪ ምስጓጉ'ዩ እቲ ጉዳይ ናብ ቤት ፍርዲ ቀሪቡ። እቲ ተምሃራይ ናይቲ ኣብ ርእሰከተማ ናይሮቢ ዝርከብ ኦሊምፒክ ካልኣይ ደረጃ ቤት ትምህርቲ ዝኾነ ወዲ 15 ዓመት፡ ጸጉሩ ስለዝቖነኖ ካብቲ ቤት ትምህርቲ ተኣጊዱ። ኣካየድቲ ናይቲ ቤት ትምህርቲ፡ እቲ ቁናኖ ኣካል 'ዩኒፎርም' ናይቲ ቤት ትምህርቲ ኣይኮነን ብዝብል'ዮም ነቲ ተምሃራይ ሰጒጎሞ።
Religion,"ኣባላት ናይቲ ውሕዱ ቁጽሪ ዘለዎን ቅድሚ ዓሰርተታት ዓመታት ካብ ሱዳን ሃዲሞም ዝወጽኡን ማሕበረሰብ ኣይሁድ፡ ናብታ ሃገር ክምለሱ ዕድመ ቀሪብሎም። ""ሱዳን ብዙሕነት እተአንግድ ሃገር'ያ"" ክብል ሚኒስትር ሃይማኖታዊ ጉዳያት እታ ሃገር፡ ነቲ ውሳነ ኣብ ዝገለጸሉ እዋን ተዛሪቡ። ""ኣብ ሃገራት ማእከላይ ምብራቕን ሰሜን ኣፍሪቃን ዝተገብረ'ዩ፡ ዘይተሰምዐ ነገር ኣይኮነን"" ክትብል ካብ ናይ ሱዳን ኣይሁድ ዝተወልደት ጸሓፊት ደይሲ ዓቦድ ገሊጻ። ""ፈላሚ እወታዊ ስጉምቲ'ዩ"" ድማ ኢላ። ምስ ቢቢሲ ኣብ ዝገበረቶ ቃለመሕትት፡ ""ፍሉይን ኣገዳስን ዝገብሮ፡ ካብ ብምልኡ ማእከላይ ምብራቕ ዝመጹን ባህልን ልምድን ሱዳን ዝተላበሱን ስለዝኾኑ'ዩ"" ክትብል ተዛሪባ። ንሳ ከም እትብሎ፡ እቲ ዝተዳቐለ (ኮስሞፓሊታን) ባህሎም ብከም በዓል ሞሎኽያን ናይ ህጻናት መዛሙርን'ዩ ዝወራረስ።"
Religion,"ቅዱስ ሲኖዶስ፡ ሕቶ ኮሚቴ ምጥያስ ቤተክህነት ኦሮሚያ ከም ዘውገዘ፡ ፓትሪያርክ ቤተክርስቲያን ኦርቶዶክሳዊት ተዋህዶ ብጹእ ወቅዱስ ኣቡነ ማትያስ ሎሚ መዓልቲ ኣብ ዝሃቡዎ መግለጺ ኣፍሊጦም። እቶም ፓትሪያርክ፡ ""እዚ ሕቶ ዘቕረበ ጉጅለ ካብ ግብሩ ክእርነብ እቲ ሲኖዶስ ብጥብቂ የተሓሳስብ"" ኢሎም። እታ ቤተክርስቲያን ባህሊ፣ ቋንቋን ብሄርን መሰረት ከይገበረት ብዘይ ኣድልዎ ኣገልግሎት ትህብ'ያ ዘላ ዝበሉ እቶም ፓትሪያርክ፡ መጽሓፍቲ ሃይማኖታዊ ትምህርቲ ብቋንቋ ኦሮሚኛ ከም ዝተዳለው ገሊጾም። እቲ ዝተልዓለ ሕቶ ግን ""ሃገርን ቤተክርስቲያንን ዝኸፋፍል'ዩ"" ክብሉ ወጊዞሞም። ብሙዚቃዊ ምርኢት ዝተጸለለት ቤተክርስቲያን ካብ ማእኸል ህዝቢ ኦሮሞ ዝተረኸቡ ሊቃነ ጳጳሳት ኣገልግሎት ዝህቡሎም ብርክት ዝበሉ ኣብያተ ጽሕፈት ኣብ ትሕቲ እቲ ሃገረ ስብከት ከም ዘለው ኣቡነ ማቲያስ ተዛሪቦም። እቲ ዝቐርብ ዘሎ ሕቶ ግን፡ ""በዓል ውዕለታ እታ ቤተክርስቲያን ዝኾነ ክቡር ህዝቢ ኦሮሞ፡ ቤተክርስቲያን ከም ዘግለለቶን ብትልሚ ከም ዝበደለቶን ዘምስል'ዩ' ክብሉ ገሊጸሞ።"
Religion,'እቲ ሓለቓ' [ዘ ቦስ] ዝተባህለት ተኸታታሊት ሰሙናዊ መደብ ቴለቪዥን ናይ ቢቢሲ፡ ሓጺር ታሪኽ ናይ ዝተፈላለዩ መራሕቲ ትካላት ዓለምና እተቕርብ'ያ። ኣብ'ዚ ሰሙን'ዚ ድማ ነቶም ነቲ ሄድስፐይስ [Headspace] ዝተባህለ ናይ ኣስተንትኖ [መዲቴሽን] ኣፕ ብሓባር ዝመስረቱ ኣንዲ ፓዲኮምብን ሪቻርድ ፒየርሰንን ኣዘራሪባ'ላ። ተኸታተልቲ ዘሕዝኑ ፍጻመታት'ዮም ንፓዲኮምብ ናብ ፈጺሙ ዝተፈለየ መንገዲ ህይወት መሪሕዎ። ሓደ ዝሰኸረ ሰብ መኪና እናዘወረ እንከሎ መኪናኡ ስዒራቶ ኣብ ሓደ ባር ናይ ለንደን ጥሒሱ ብምእታው፡ ኣብኡ ተኣኪቦም ካብ ዝነበሩ ኣዕሩኽ ፓዲኮምብ ነቶም ክልተ ክቐትሎም እንከሎ፡ ፓዲኮምብ ወዲ 22 ዓመት እዩ ነይሩ። ድሕሪ ሒደት ኣዋርሕ ድማ ሓፍቱ ብሓደጋ ብሽግለታ ሞይታቶ። ጽንሕ ኢላ ድማ ናይ ቀደም ዓርኩ ዝነበረት ኣብ ሆስፒታል መጥባሕቲ ኣናተገብረላ እንከሎ ሞይታ። ኣንዲ ኣብ'ቲ እዋን'ቲ ብስነ-ፍልጠት ስፖርት ናይ ዲግሪ ትምህርቱ ይከታተል ነይሩ። በቲ ብርቱዕ ሓዘን ዝኣክል ግን ክቕጽል ስለዘይከኣለ ኣቋሪጽዎ። ፍጹም ዝተፈለየ መንገዲ ህይወት ንምርካብ ድማ ፈላሲ ናይ ሃይማኖት ቡድሃ ኮይኑ ንኽስልጥን ናብ እምባታት ሂማለያ ተጓዒዙ።
Religion,መንግስቲ ኤርትራ ብካቶሊካዊት ቤተ-ክርስትያን፡ እምነት ሚስዮን፡ ኦርቶዶክስን፡ ከምኡ'ውን ሃይማኖት እስልምና ዝመሓደራ ኣብያተ ትምህርቲ ካልኣይ ደረጃ  ናብ መንግስቲ ክሰጋገራ መምርሒ ሂቡ። እዚ መምርሒ ኣብ ዝሓለፈ መዓልታት ዝተዋህበ ኮይኑ፡ ትማሊ ድሮ ሸውዓተ ኣብያተ ትምህርትታት ካልኣይ ደረጃ  ብመንግስቲ ተሃጊረን ከምዘለዋ ምንጭታት ገሊጾም።   ኣባ ሙሴ ገና እዚ ኩሉ ናይ ምህጋር ተግባራት፡ እቲ ግዝኣተ ሕጊ ዝበሃል ቅዋም ዘለዘየሎ'ዩ ይብል። ''ቅዋም እንተዝህሉ፡ በቲ ቅዋም መሰረት እታ ቤተ-ክርስትያን እቲ ንብረት ክውሰድ እንከሎ፤ እዚ ተግባር እዚ በዚ ናይ ቅዋም ኣንቐጽ ኣይፍቐድን እዩ ብምባል ቤተ-ክርስታያን ኣብ ቤት-ፍርዲ ምኸደት'' ''ኣብዚ ሰዓት እዚ ግን ከምዚ ዓይነት ሕጊ የብልናን። ብሕጊ ይግበር ኣሎ ክትብል'ውን ኣጸጋሚ እዩ። ምኽንያቱ እቲ ቀንዲ ሕጊ፡ መሰረት ሓንቲ ሃገር እቲ ቅዋም እዩ። ሰለዚ ቤተ-ክርስትያን ኣብ ምንታይ ተሞርኩሳ ክትማጎት ትኽእል። ንመንከ ክትኸስስ ትኽእል። እቲ መሰረት ስለዘየለ ኣብ ሃዋህው ኢና ዘለና። እዘን ኣብ ዝተፈለለያ ከተማታት ኤርትራ ተደኲነን ብቑዕ ትምህርቲ ዝህባ ዝነበራ ኣብያተ ትምህርቲ እየን።  ገለ ካብተን ኣብያተ ትምህርቲ፡ ካብ እዋን መግዛእቲ ጥልያን ኣትሒዘን ዝተመስረታ ኮይነን፡ ክሳብ ሕጂ ንኣስታት ሰብዓ ዓመት ብቑዕ ትምህርቲ ብምሃብ ኣብ ልዑል ደረጃ ዝበጽሑ ኣብነታውያን መንእሰያት ዘፍረያ እየን። 
Religion,"'ቤት ጽሕፈት ቤተ ክህነት ኦሮሚያ' ከቕውም ዝሰርሕ ዘሎ ኣወሃሃዲ ኮሚቴ፡ ቅዱስ ሲኖዶስ ንዝቐረበሉ ሕቶ ኣብ ውሽጢ 30 መዓልታት ክምልስ ገደብ ግዜ ኣቐሚጡ። እንተዘይኮይኑ ግን ""ኣድላይ ዘበለ ስጉምቲ ከምዝወስድ"" እቲ ኮሚቴ ገሊጹ ኣሎ። ኣካቢ ናይቲ ኮሚቴ ዝኾኑ ቀሺ በላይ መኮንን ሎሚ ንጋዜጠኛታት ኣብ ዝሃብዎ መግለጺ፡ እቲ ሕቶ ቅድም ኢሉ ቀሪቡ ምንባሩን ""ኣብ እዋን ፓትርያርክ ኣቡነ ጳውሎስ ኣድላይነቱ ተኣሚንሉ ከምዝነበረን"" ገሊጾም። እቲ ብቀሺ በላይ መኮንን ዝምራሕ ኮሚቴ፡ ኣብ ትሕቲ ናይ ኢትዮጵያ ኦርቶዶክስ ተዋህዶ ቤተክርስትያን ኮይኑ፡ ግን ድማ ብደረጃ ክልል ኦሮሚያ 'ቤት ጽሕፈት ቤተክህነት' ክቐውም እዩ ዝሰርሕ ዘሎ። ""እቲ ሕቶ፡ ኣብ ትሕቲ ሓደ ሲኖዶስን ሓደ ፓትርያርክን ምምራሕ ከምዘሎ ኾይኑ፡ ናይ ዶግማን ቀኖናን ለውጢ ከይተገበረ፡ ናይ ምሕደራ ጸገም ዝፈትሕ መሓውር ንክህሉ ጥራይ እዩ"" ኢሎም። ቅዱስ ሲኖዶስ፡ ነቲ ዝቐረበ ሕቶ ተቐቢሉ እንተደኣ ኣብ ውሽጢ 30 መዓልቲ ፍቓድ ሂቡ ""ኣመዳድባ ሓይሊ ሰብን ኣፈጻጽምኡን ብዝምልከት፡ እዚ ኮሚቴ ምስ ላዕለዋይ ቤተ ክህነት ኮይኑ ብሓባር ክሰርሕዎ እዮም"" ኢሎም ቀሺ በላይ።"
Religion,"መንግስቲ ሞዛምቢክ፡ ቀጻሊ ሰሙን ኣቡን ፍራንሲስ ናብታ ሃገር ቅድሚ ምምጸኦም ንዝግበር ምድላዋት ዝውዕል፡ 325 ሽሕ ዶላር ከምዝመደበ ብሬድዮ ምስተቓልሐ፡ ገለ ዜጋታት ሞዛምቢክ ቁጠዐኦም ይገልጽ ኣለዉ። ሚኒስተር ጉዳያት ወጻኢ እታ ሃገር ""ንኸምዚ ዓይነት ኩነታት ዝውዕል በጀት ኣለና"" ይብል። ነበርቲ ከተማ ማፑቶ ግን፡ 'ዓብዪ ሰብ ይምጻእ ኣይምጻእ ብዘየገድስ' እቲ ገንዘብ ንልምዓት ርእሰ ከተማ እታ ሃገር ክውዕል እዩ ዝግባእ በሃልቲ እዮም። ""እዚ ዕሽነት እዩ! ከተማና ንምጽባቕ ግድን ድዩ እቶም ኣቡን ክሳብ ዝመጹ ክንጽበ? ማፑቶ ኩልሻብ እያ ከምዚ ክትውቅብ ዘለዋ"" ክትብል ቤርኒሺያ ኮቴላ እትበሃል ነባሪት ናይታ ከተማ ገሊጻ። ""እዚ ነብስኻ ከይተሓጸብካ፡ መጋየጺ ከም ምግባር እዩ ዝቑጸር። ዘየሎ ምስሊ ንምፍጣር ንምንታይ ኣድለየ? ነቲ ሓቂ ንምሕባእ ዝተገበረ እዩ"" ክትብል፡ ነቲ ንኣቀባብላ ኣቡነ ፍራንሲስ ክበሃል ዝተገብረ ምድላዋት ነቒፋ።"
Religion,"ቅዱስ ሲኖዶስ፡ ሕቶ ኮሚቴ ምጥያስ ቤተክህነት ኦሮሚያ ከም ዘውገዘ፡ ፓትሪያርክ ቤተክርስቲያን ኦርቶዶክሳዊት ተዋህዶ ብጹእ ወቅዱስ ኣቡነ ማትያስ ሎሚ መዓልቲ ኣብ ዝሃቡዎ መግለጺ ኣፍሊጦም። እቶም ፓትሪያርክ፡ ""እዚ ሕቶ ዘቕረበ ጉጅለ ካብ ግብሩ ክእርነብ እቲ ሲኖዶስ ብጥብቂ የተሓሳስብ"" ኢሎም። እታ ቤተክርስቲያን ባህሊ፣ ቋንቋን ብሄርን መሰረት ከይገበረት ብዘይ ኣድልዎ ኣገልግሎት ትህብ'ያ ዘላ ዝበሉ እቶም ፓትሪያርክ፡ መጽሓፍቲ ሃይማኖታዊ ትምህርቲ ብቋንቋ ኦሮሚኛ ከም ዝተዳለው ገሊጾም። እቲ ዝተልዓለ ሕቶ ግን ""ሃገርን ቤተክርስቲያንን ዝኸፋፍል'ዩ"" ክብሉ ወጊዞሞም። ካብ ማእኸል ህዝቢ ኦሮሞ ዝተረኸቡ ሊቃነ ጳጳሳት ኣገልግሎት ዝህቡሎም ብርክት ዝበሉ ኣብያተ ጽሕፈት ኣብ ትሕቲ እቲ ሃገረ ስብከት ከም ዘለው ኣቡነ ማቲያስ ተዛሪቦም። እቲ ዝቐርብ ዘሎ ሕቶ ግን፡ ""በዓል ውዕለታ እታ ቤተክርስቲያን ዝኾነ ክቡር ህዝቢ ኦሮሞ፡ ቤተክርስቲያን ከም ዘግለለቶን ብትልሚ ከም ዝበደለቶን ዘምስል'ዩ' ክብሉ ገሊጸሞ።"
Religion,መንግስቲ ኤርትራ ብካቶሊካዊት ቤተ-ክርስትያን፡ እምነት ሚስዮን፡ ኦርቶዶክስን፡ ከምኡ'ውን ሃይማኖት እስልምና ዝመሓደራ ኣብያተ ትምህርቲ ካልኣይ ደረጃ  ናብ መንግስቲ ክሰጋገራ መምርሒ ሂቡ። እዚ መምርሒ ኣብ ዝሓለፈ መዓልታት ዝተዋህበ ኮይኑ፡ ትማሊ ድሮ ሸውዓተ ኣብያተ ትምህርትታት ካልኣይ ደረጃ  ብመንግስቲ ተሃጊረን ከምዘለዋ ምንጭታት ገሊጾም።   ኣባ ሙሴ ገና እዚ ኩሉ ናይ ምህጋር ተግባራት፡ እቲ ግዝኣተ ሕጊ ዝበሃል ቅዋም ዘለዘየሎ'ዩ ይብል። ''ቅዋም እንተዝህሉ፡ በቲ ቅዋም መሰረት እታ ቤተ-ክርስትያን እቲ ንብረት ክውሰድ እንከሎ፤ እዚ ተግባር እዚ በዚ ናይ ቅዋም ኣንቐጽ ኣይፍቐድን እዩ ብምባል ቤተ-ክርስታያን ኣብ ቤት-ፍርዲ ምኸደት'' ''ኣብዚ ሰዓት እዚ ግን ከምዚ ዓይነት ሕጊ የብልናን። ብሕጊ ይግበር ኣሎ ክትብል'ውን ኣጸጋሚ እዩ። ምኽንያቱ እቲ ቀንዲ ሕጊ፡ መሰረት ሓንቲ ሃገር እቲ ቅዋም እዩ። ሰለዚ ቤተ-ክርስትያን ኣብ ምንታይ ተሞርኩሳ ክትማጎት ትኽእል። ንመንከ ክትኸስስ ትኽእል። እቲ መሰረት ስለዘየለ ኣብ ሃዋህው ኢና ዘለና።
Religion,"ኣብ ሕብረተ-ሰብ ኤርትራ መምህርን ካህንን ክቡራት'ዮም። ምናዳ ከም ነፍስሄር ኣቡነ ኣብርሃ ፍራንስዋ ዘኣመሰሉ፡ ዓቢ መምህርን ጓሳ ምእመናንን ተሓላቒ ውጹዕን ድኹማንን፡ በቲ ኣብ ሕብረተ-ሰብ ኤርትራ ዘበርከትዎ ዓቢዪ ሓድጊ ብተደጋጋሚ ተመስኪሩሎም'ዩ። ካብ'ቶም ብዙሓት መለዮታቶም ከኣ ትብዓቶም ጐሊሑ ይርአ። ኣቡነ ኣብርሃ በቲ ግልጺ መንፈሳዊ መልእኽቶምን ንመምርሕታት ደርጊ ብምቅዋምን ብዙሕ ይዝንተወሎም'ዩ። ደጋጊሞም ከኣ ንምትእትታው ሶቭየት ሕብረት ኣንጻር ገድሊ ኤርትራ ይምክቱ ከምዝነበሩ ይንገረሎም'ዩ። ኣብቲ ብኣባ ክብረኣብ ሰዓድ ዝተደርሰ፡ ""ገድሊ ሕይወት ብፁዕ ኣቡነ ኣብርሃ ፍራንስዋ"" ዝተባህለ መጽሓፍ ሰፊሩ ዚርከብ ዛንታ፣ ከም በዓል ኣቡነ ኣብራሃ ዝኣመሰሉ መራሕቲኸ ነይሮም ድዮም ዘብል'ዩ። ኣብ መቕድም እቲ መጽሓፍ ንኣቡነ ኣብርሃ ብከምዚ ዚስዕብ ይገልጽዎም፤ ""ኣቡነ ኣብርሃ ፍራንስዋ ብህይወቶም መንፈሳዊ፡ ብኣነባብርኦም ኣብነታዊ ዝዀኑ ንካቶሊካዊት ቤተ-ክርስትያን ኤርትራ ኣብዚ ዘላቶ ደረጃ ንምብጻሕ ጥጡሕ ባይታ ዘንጸፉ ኣቦ ብምዃኖም ፍልጠቶምን መንፈሳውነቶምን ምናኔኦምን ክንወርሶን ክንመሃረሉን ... ይግባእ"" ይብል። ኣባ ኪዳነ ኸኣ፡ ነቲ መቕድም ዘዳለዉ ካህን፡ ኣብ መደምደምታ ናይቲ መቕድሞም ""ንብፁዕ ኣቦና ቅድስና እምነየሎም፣ ንኣና ከኣ መንፈሶም ይሃበና"" ብምባል ይድምድሙ።"
Religion,ሓደ ሰብ ጽቡቕ ቅርጺ ምርኢት ሙዚቃ [ኮንሰርት] እንትረክብ፡ ነዚ'ዩ ዝመስል። ኩሉ ሰብ ኢዱ ንላዕሊ ሓፍ ኣቢሉ ነነው . . . ይብል። እቲ ዝኽፈት ሙዚቃ እትቕልቀል ድማ፡ ናብ ጽላለ ብዘዘምበለ ስምዒት ተሰንዩ ይምሰጥ። ኣብ ኣዳራሽ ሓደ ቤተክርስቲያን ዝቐርብ ምርኢት ሙዚቃ፡ ንብዙሓት ከምዚ'ዩ ዝገብሮም። እቲ መዝሙር ዝፈልጡዎ ሰባት ስምዒቶም ደሚሮም ሓቢሮም የዚሙ። ንዘይፈልጡዎ ድማ፡ ግጥሚ እቶም ደርፍታት ኣብቲ ግድግዳ እቲ መድረኽ ይኽፈተሎም። ኣብዚ መድረኽ ዝቐርቡ ደርፍታት ስምዒትካ ክገዝእ ዘኽእል ቀለም ኣለዎም። እዚ ባንድ ሂልሶንግ ዝሸጦ መዝሙር፡ ጣዕመ ዜምኡ ይወጽእ፣ ይወርድ፣ ይወጽእ . . .።
Religion,"ካብ ግዜ ናብ ግዜ ኣዕራብ ከም ቀደም ሃይማኖተኛታት ኣይኰናን ይብሉ ከም ዘሎዉ በቲ ኣብ ማእከላይ ምብራቕን ሰሜን ኣፍሪቃን ዝተኻየደ ዓሚቝን ሰፊሕን ድህሰሳ (survey) ተረጋጊጹ። ሓደ-ሓደ ካብ'ቶም ዝተረኽቡ ዉጽኢታት: ማለት ብብርክት ዝበሉ ዛዕባታት፡ ኣዕራብ ከመይ ከም ዝስምዖም ክንፈልጥ ተኻኢሉ ኣሎ፣ ከም መሰላት ደቂ ኣንስትዮ፡ ፍልሰት፡ ጸጥታ ዀነ ወሲባውነት ዝኣመሱ ዛዕባታት። ምስ ልዕሊ 25,000 ዝብዝሖም ሰባት ቃለ-መሕትት ብምክያድ'ዩ እቲ ድህሰሳ ብናብያ ቢ.ቢ.ሲ. ዓረብኛን ምስ ባሮሜትር-ዓረብን (Arab Barometer research network) ብምትሕብባር እቲ መጽናዕቲ ተኻዪዱ። እቲ መጽናዕቲ ኣብ 10 ሃገራት፡ ከምኡ'ውን ግዝኣት ፍልስጢኤም ካብ 2018 - 2019 ኢዩ ተኻዪዱ።"
Religion,"ኣብዚ ቕነ፡ ምስሊ ጽሑፍን ስእልን ዘሰነዮ፡ ብልምዲ እየሱሰ ክርስቶስ ዝተመሰለ ሓደ ውልቀሰብ፡ ኣብ ማሕበራዊ መራኸቢታት ይዘውር ኣሎ። ነዚ ዝምልከት፡ ኣብ ትዊተር ሰባት ልዕሊ ሸሞንተ ሽሕ ግዜ ዝተቐባበሉዎ ደቡብ ኣፍሪቃዊ ፖለቲከኛ ጁሊየስ ማሌማ ዝጸሓፎ፡ ""ደቡብ ኣፍሪቃዊ ፓስተር ናብቲ ዝሰብኸሉ ቤተክርስትያን ንእየሱስ ክርስቶስ ካብ መንግስተ ሰማያት ዓዲሙ ከም ዝምህር ገይሩ"" ዝብል ጽሑፍ፡ ፍሉጣት ሰባት ከይተረፉ ተኻፊሎምዎ። ይኹን'ምበር፡ እቶም ምስልታት፡ ካብ ናይሮቢ 25 ኪሎ ሜትሮ ናብ ደቡባዊ ምዕራብ ርሒቓ ኣብ እትርከብ ኪሴሪያ ተባሂላ ካብ እትጽዋዕ ከተማ ኬንያ ዝተወስዱ ምኻኖም ይዝረብ። እቲ ዘዘራርብ ዘሎ ውልቀሰብ ሰብ ድማ፡ ማይክል ጆብ ዝተባህለ ኣሜሪካዊ ሰባኽን ተዋሳእን ኮይኑ፡ ኣብ ዝተፈላለዩ ጉባኤ ኣብያተ ክርስትያናት ዘረባ ከስምዕ ዕድመ ይግበረሉ። ንነብሱ፡ ""ህያው ቤተመዘክር ቅዱስ መጽሓፍ"" ኢሉ ዝጽውዕ ኣብ ኦርላንዶ ፍሎሪዳ ዝነብር ማይክል ጆብ፡ እየሱስ ክርስቶስ ኮይኑ 'ዘ ሆሊላንድ ኤክስፒሪያንስ' ኣብ ዝብል ፊልሚ ተዋሲኡ'ዩ። እዚ ውልቀሰብ ኣብቲ ዝሓለፈ ሰሙን ኣብ ፌስቡክ ገጹ ኣብ ዘውጽኦ ምስሊ፡ ኣብ ኬንያ ዘለው ናይ ሕርሻ ቦታ፡ መንበሪ ገዛን ዶኳኩንን ይርኣዩ፡ እዚ ኣብ ደቡብ ኣፍሪቃ ከም ዝኾነ ኣብ ዝገልጹ ናይ ማሕበራዊ ሚዲያ ጽሑፋት ድማ ተመሳሳሊ ነገር ይርአይ።"
Religion,ተስፋጋብር ቀሺ ባህታ፡ ኣብ ንእስነቱ ብሂጉ ዝሰኣኖ መንፈሳውን ሃይማኖታውን ኣገልግሎት፡ ኣብዚ ኣለው ክብሎም ብዘይደሊ ደቁ ክከሓስ ተስፋ ይገብር። ቅድሚ 13 ዓመት ኣባል ሃገራዊ ኣገልግሎት ኮይኑ ንዘሕለፎ ህይወት ከዘንቱ እንከሎ ከኣ፡ እቲ ሕጂ ኤርትራ ብማሕበረሰብ ዓለም እትኽሰሰሉ ዘላ ግህሰት መሰላት እምነትን ናጽነት ሃይማኖትን ተኸቢሩ ክርእዮ ይብህግ። መንግስቲ ኤርትራ፡ ሃገራዊ ኣገልግሎት ዝጀመረሉ ብሩራዊ ኢዮብኤል-ዩ ዝሓለፈ ሰሙን ጸምቢሉ፣ ብልጫታት ሃገራዊ ኣገልግሎትን እጃም ዜጋታቱን ድማ ብረዚን ቃላት ዘኪሩ፤ ንዓናኸ? ብምባል ይሓትት። ኣብ 1976፡ ኣብ ዞባ ደቡብ፡ ኮዓቲት ኣብ እትብሃል ዓዲ ተወሊዱ ዝዓበየ ተስፋጋብር ቀሺ ባህታ፡ ሃገራዊ ኣገልግሎት ከመይ ገይሩ መንፈሳዊ ኣገልግሎቱ መንዚዑ ናብ ዘይፈልጦ ዓለም ከም ዝወሰዶ ኣካፊሉና ኣሎ።
Religion,ኣብ ዞባ ሲዳማ ወረዳ ሃገረ ሰላም፡ ሰለስተ አብያተ ክርስትያን ሙሉእ ንሙሉእ ከምዝተቓጸሉ ናይ ሲዳማ ጌድኦ ሃገረ ስብከት ስራሕ ኣካያዲ መጋቢ ጥበባት ቀሲስ ሞላልኝ መርጊያ ንቢቢሲ ተዛሪቦም። ቁጽሪ ተመዛበልተሪ ድማ 457 በጺሑ። ሓሙስ 11 ሓምለ 2011 ዓ.ም ኣብ ከተማ ሃዋሳ ተላዒሉ ናብ ካልኦት ዞባታት ሲዳማ ዝተስፋሕፈሐ ጎንጽን ህውከትን ኣብ ልዕሊ ህይወትን ንብረትን ከቢድ ዕንወት ኣናስዓበ ይርከብ። በቲ ዝተፈነወ ባርዕ ምሉእ ንሙሉእ ዝዓነዉ ኣብያተ ክርስትያናት ዶያ ቅዱስ ሚካኤል ቤተክርስትያን፣ ጌታማ ገብረክርስቶስ ቤተክስርስትያንን ጭሮኒ ቅዱስ አማኑኤል ቤተክርስትያንን ከምዝኾኑ ተዛሪቦም። እቲ ባርዕ ዝተፈጸመ ከም ኣቆጻጽራ ኢትዮጵያ ዓርቢ 12 ሓምለ 2011 ዓ. ም. ምዃኑ ድማ መጋቢ ጥበባት ቀሲስ ሞላልኝ ወሲኾም ሓቢሮም። ብተወሳኺ'ውን ካልኦት ሰለስተ ኣብያተ ክርስትያን ከምዝተሰረቑን ንዋየ ቅዱሳቶም ከምዝተቓጸሉን ተዛሪቦም። ኣብ ልዕሊ ኣገልገልቲ ኣብያተ ክርስትያን ማህሰይቲ ከምዝተፈጸመ'ውን ምፍላጥ ተኻኢሉ። እቲ ባርዕን መጥቃዕትን ዝፍጸም ዘሎ ብዝተወደቡ መናእሰይ ምዃኑ ቢቢሲ ዘዘራረቦም ዓይኒ ምስክራት ተዛሪቦም።
Religion,"ኣብ ዝሓለፈ ሰሙን ካብ መዝነቶምን ዝተኣለዩን፡ ሳልሳይ ፓትርያርክ ኦርቶዶክስ ተዋህዶ ቤተክርስትያን ኤርትራ ኣቡነ ኣንጦንዮስ እቲ ዝቐረበሎም ክሲ ""ሓሶት"" እዩ ኢሎም። እቲ ኣብ መርበብ ሓበሬታ ተዋህዶ ቤተክርስትያን ኤርትራ ሃገረ ስብከት ሰሜን ኣሜሪካ፡ ዝተዘርግሐ ናይ ኣቡነ ኣንጦንዮስ ምዃኑ ዝገልጽ ድምጺ፡ ቅድሚ ሒደት መዓልታት ዝተቀረጸ ምዃኑ ይሕብር። ኣበቲ መልእኽቲ፡ ኣቡነ ኣንጦንዮስ ሽዱሽተ ነጥብታት ዘለዎ ክሲ ከም ዝቐረበሎም ብምግላጽ፡ ""ካብ ፓትርያርክ ወሪድካ ተራ ፈላሲ ኮንካ ክትነብር"" ዝብል ጠለብ ከም ዝነበሮ ተዛሪቦም። ንሶም ወሲኾም ኣብ ዝሓለፈ ዓመትን ሸሞንተ ወርሕን ""ወይ ፈላሲ ወይ ካህን ወይ ምእመን ወይ ሊቅ፡ ከምዚ ጌርካ [በዲልካ] ዝብለኒ ኣይረኸብኩን፤ ሓሶት ከም ምዃኑ ተገሊጹለይ"" ኢሎም። ""ተቐዳዲምካ ክስቶ መናፍቕ ኮይኑ፡ ወዲ ክስቶ መናፍቕ ኮይኑ"" ምባል ካብቲ ሃይማኖት ምስጓግ እዩ ዝበሉ ኣቡነ ኣንጦንዮስ፤ ንዝተጋገየ ቤተክርስትያን ብሊቃውንታ ኣቢላ ብግቡእ ክትኣልዮ ከም ዝግባእ ኣዘኻኺሮም። ""ዝኣሰረኒ ሲነዶስ፡ ሕጊ ቤተክርስትያን ኣፍሪሱ፡ ውግዘት ሓሊፉ ስለዝብል ነዚ ከይዛረብ፡ ነዚኣ ከይነግር እዩ ሓቢኡኒ ነይሩ መንግስቲ። ሓንቲ ገበን የብለይን፤ ንመንግስተይ ኣይበደልኩ ንህዝበይ ኣይበደልኩ ንሕጊ ቤተክርስትያነይ ኣይበደልኩ፤ ሕጂ'ውን ሕጊ ቤተክርስትያን፡ ከምታ ዝብላ ንኣኣ ከየቋረጽኩ፡ ናብ መሬት ዝጸውዓኒ እታ ሞት ሃበኒ እየ ዝብሎ ንኣምላኽ እምበር ክጥዕመኒ ከሕሸኒ ኢለ ዝዛረቦ ነገራት የብለይን።"
Religion,"ፕረዚደንት ኣመሪካ ዶናልድ ትራምፕ፡ ዝሓለፈ ረቡዕ ካብ ዝተፈላለዩ ሃገራት ምስ ዝመጹን ብሰንኪ ሃይማኖቶም ማእሰርትን ግፍዕን ዝበጽሖም 27 ሰባት ኣብ ቤተ መንግስቲ ኣመሪካ (ዋይት ሃውስ) ተራኺቡ። ካብቶም ውጻእ-መዓት ሓንቲ ድማ፡ ኤርትራዊት ሄለን ብርሃነ እያ። ሄለን ንርእሳ ንፕረዚደንት ትራምፕ ክተላልዮ እንከላ፡ ኤርትራዊት ዘማሪት ምዃና ገሊጻትሉ እያ። ""ብሰንኪ እምነተይ [ኣብ ኤርትራ] ን 32 ኣዋርሕ ኣብ ሓጺን ኮንቴይነር ተኣሲረ እየ"" ክትብል ዛንታኣ ብሓጺሩ ነቲ ፕረዚደንት ነጊራቶ። ኣብ ኤርትራ፡ ብሰንኪ እምነቶም ሕጂ'ውን ዝተኣሰሩ መራሕቲ ሃይማኖት ከምዘለዉ'ውን ገሊጻትሉ። ""ፓስተራትና ሕጂ'ውን ኣብ ኤርትራ ተኣሲሮም እዮም ዘለዉ"" ዝበለት ሄለን፡ ስም ሳልሳይ ፓትርያክ ኤርትራ ኣቡነ ኣንጦንዮስ'ውን ጠቒሳ። ምስ ትራምፕ ዝተራኸበትሉ ምኽንያት ክትገልጽ እንከላ ድማ 'ነቶም ድምጺ ዘይብሎም ድምጺ ክትኮኖም' ምዃና ተዛሪባ።"
Religion,"ሲኖዶስ ኦርቶዶክሳዊት ቤተ-ክርስትያን ኤርትራ ንሳልሳይ ፓትሪያርክ ኣቡነ እንጦንዮስ ካብ መዝነቶም ከም ዘውረዶምን፡ ካብታ ቤተ-ክርስትያን ከም ዝወገዞም ትማሊ 17 ሓምለ 2019 ኣብ ዘውጽኦ መግለጺ ኣፍሊጡ። ኣብቲ ኣብ መርበብ ሓበሬታ ናይታ ቤተክርስትያን 'ልሳን ተዋህዶ' ዝወጸ መግለጺ፡ 'ኣብ ሕብረት መናፍቓን እምበር ወልድ ዋሕድ ኣብ እትብል ርትዕት ኦርቶዶክሳዊት ሃይማኖት ቅዱሳን ኣቦታትና ከም ዘየለዉ ንህዝቢ እናገለጸ ጉዳዮም ብውግዘት ከምዝዓጸዎ የፍልጥ"" ይብል። ወሲኹ እቲ መግለጺ፡ ነቲ ንሳልሳይ ፓትሪያርክ 'በቲ ዝፈጸሞ ጌጋ ተጣዒሶም ኪምለሱ'፡ ካብ ሰናይ ድልየት ተበጊሶም እኹል ግዜን ጻዕርን ከም ዝገበሩን፡ እንተኾነ ግና እቲ ፓትሪያርክ ካብ ''ጉጅለ መናፍቐን'' ክፍለዩ ፍቃደኛ ስለዘይኮኑ ከም ዝወገዞም ኣፍሊጡ። እቲ መልእኽቲ፡ ሳልሳይ ፓትሪያርክ ነበር 'ክሕደቶም ስለዘፍለጡ' ኣብ ዝኾነ 'ጸሎት ከይለዓልን ከይዝከርን' ድሕሪ ምሕባር፡ ነዚ ብቤተ-ክርስትያን ዝተዋህበ ትእዛዝ ዝጠሓ ድማ ከም ''ተሓባበሪ መናፍቓን'' ተሓሲቡ፡ ሓያል መንፈሳዊ መቕጻዕቲ ከም ዝውሰድ ''ብጥብቒ'' የጠንቕቅ።"
Religion,ኣብ ዝመጽእ ወርሒ ጥቅምቲ ኣብ ቫቲካን ዝካየድ ጎባኤ ቅዱስ ሲኖዶስ ቤተክርስትያን ካቶሊክ ቁጽሪ ካህናት ኣብ ርሑቕ ዞባታት ንምዕባይ ነቲ ምነና(ብሕትውና ወይ ካህናት ከይምርዓዉ ዝኽልክል ጥንታዊ ሕጊ ክዝትየሉ`ዩ። እዚ ግን ንጳጳስ ፍራንሲስ ድሮ ኣሿኽ ዛዕባ ኮይኑዎም ኣሎ። እታ ኣብ ኣማዞኒያ ግዝኣት ፓራ እትርከብ ዢንሁ ሓንቲ ካብተን ኣብ ብራዚል ዝርከባ ካቶሊካውያን ኣብያተ-ክርስቲያናት`ያ። ስፍሓታ 365 ሽሕ ክኸውን እንከሎ 70 ሚእታዊት ካብ`ቶም 576 ሽሕ ነበርታ ድማ ኣመንቲ ሃይማኖት ካቶሊክ`ዮም። እንተኾነ ግን ካብ 30 ዝውሕዱ ካህናት ጥራይ`ዮም ዘለዉዋ። እዚ ማለት ድማ ገለ ማሕበረ-ሰባት ነቶም ዝተመደብሎም ካህናት ኣብ ዓመት ክልተ ጊዜ ጥራይ`ዮም ዝረኽብዎም። ኣብ ርሑቕ ቦታታት ንዘሎ ዋሕዲ ካህናት ንምርዑዋት ሰብኡት ማዕርግ ክህነት ብምሃብ ንምፍትሑ ኣብ ውሽጢ`ታ ቤተክርስትያን ንዝግበር ዘሎ ምንቅስቓስ ዢንሁ ትንተናዊ ምርምር [case satudy] ኮይና`ላ። እዚ ግን ኣንጻር`ቲ ንዘመናት ዝጸንሐ ካቶሊካዊ ሕጊ ዘይምምርዓው`ዩ።
Religion,"ፍልይቲ ልእኽቲ ውድብ ሕቡራት ሃገራት ኣብ ቀረባ ኣብ ኤርትራ ዝተርኣየ ምዕጻው ማእኸላት ጥዕና ካቶሊካዊት ቤተ ክርስቲያንን ሃንደበታውን ዘይሕጋውን ማእሰርቲ ኣመንቲ ኦርቶዶክሳዊት ቤተ ክርስቲያን፡ ብምልዓል ኩነታት ሰብኣዊ መሰላት ኣብ ኤርትራ ከም ዘስግኣ ገሊጻ። ጉዳይ ሰብኣዊ መሰላር ኤርትራ እትከታተል ፍልይቲ ልእኽቲ እቲ ውድብ፡ ዳኔላ ክራቨትስ ኣብ ዘቕረበቶ ጸብጻብ፡ ""ኣብ ዞባ ምብራቕ ኣፍሪቃ ሃዋህው ሰላምን ድሕነትን'ኳ እንተመጽአ፡ ኣብ ኤርትራ ዘሎ ኩነታት ሰብኣዊ መሰላት ግን ከም ቀደሙ ለውጢ ኣየርኣየን"" ኢላ። ኤርትራ ከም ሓንቲ ኣባል ባይቶ ሰብኣዊ መሰላት፡ ዝፈረመቶም ዓለምለኻዊ ስምምዓት ክተኽብር ኣለዋ ዝበለት ዳኔላ ክራቨትስ፡ ""ትካላት ሃይማኖት ብነጻነት ክሰርሓን፡ ኤርትራውያን ዝመረጹዎ ሃይማኖት ናይ ምስዓብ መሰሎም ክተኽብር ኣለዋ"" ክትብል ኣተሓሳሲባ። ብ12 ሰነ 2019፡ ሓይልታት ጸጥታ መንግስቲ ኤርትራ ብካቶሊካዊት ቤተክርስቲያን ዝመሓደራ ዝነበራ ትካላት ጥዕና ከም ዝሃገሩ'ዩ ዝግለጽ ማእከላት ጥዕና ካቶሊካዊት ቤተ-ክርስትያን ብመንግስቲ ኤርትራ ይህገራ ኣለዋ። ምንጪታት ካብ ኤርትራ ከም ዝበሉዎ፡ ወተሃደራት ኣብተን ትካላት ጥዕና መጺኦም፡ ሕሙማት ናብ ገዝኦም ወይ ናብ ናይ መንግስቲ ትካል ጥዕና ክኸዱ ይእዝዙ ነይሮም።"
Religion,"ሓይልታት ጸጥታ መንግስቲ ኤርትራ ንሓሙሽተ መነኮሳት ደብረቢዘን ከም ዝኣሰሩ ጸብጻባት ሓቢሮም። ጠንቂ መእሰሪኦም፡ ነቲ መንግስቲ ኣብ ኦርቶዶክሳዊት ተዋህዶ ቤተክርትያን ክገብሮ ዝጸንሐ ምትእትታው ምዃኑ፡ ቆሞስ ደብረቢዘን ዝነበሩ ኣባ ሰመረ ፍሳህየ ካብ እስራኤል ንቢቢሲ ሓቢሮም። ""ንፓለቲካዊ ምትእትታውን፡ ሕማቕ ኣካይዳ መንበረ ፓትሪያርክ ኤርትራን ክቃወሙዎ'ዮም ጸኒሖም። በዚ ኸኣ ብዙሕ ጸገማት'ዩ ክበጽሖም ጸኒሑ"" ይብሉ ኣባ ሰመረ። ብዘይካ'ዚ፡ ገዳም ደብረ ቢዘን ነቶም ንፓትሪያርክ ኣቡነ ኣንጦንዮስ ካብ ስልጣን ዘውረዱ ኣባላት ሲኖዶስ ክቃወሞም ከም ዝጸንሐ ብምጥቃስ፡ ነቶም ኣብዚ ቀረባ እዋን ዝዓረፉ ሊቀጳጳስ ሃገረ ስብከት ዞባታት ሰሜናውን ደቡባውን ቀይሕ ባሕሪ ዝነበሩ ኣቡነ ኣትናቴዎስ ኣብቲ ገዳም ኣይቅበሩን'ዮም ኢሉ ከም ዝኣበየ ኣባ ሽኖዳ ሃይለ ካብ ብሪጣንያ ንቢቢሲ ገሊጾም።"
Religion,ኦሪት ዘፍጥረት ምዕራፍ   ኣምላኽ ብመጀመርታ ሰማይን ምድርን ፈጠረ  ምድሪ ድማ በረኻን ጥራያን ነበረት ጸልማት ከኣ ኣብ ልዕሊ መዓሙቕ ነበረ መንፈስ ኣምላኽ ድማ ኣብ ልዕሊ ማያት ይዝምቢ ነበረ  ኣምላኽ ከኣ ብርሃን ይኹን በለ ብርሃን ድማ ዀነ  ኣምላኽ ድማ እቲ ብርሃን ጽቡቕ ከም ዝዀነ ረኣየ ኣምላኽ ከኣ ነቲ ብርሃን ካብ ጸልማት ፈለዮ  ኣምላኽ ነቲ ብርሃን መዓልቲ ኣውጽኣሉ ነቲ ጸልማት ከኣ ለይቲ ኣውጽኣሉ ምሸት ኰነ ብጊሓትውን ኰነ ሓንቲ መዓልቲ  ኣምላኽ ድማ ንማያት ካብ ማያት ዚፈሊ ጠፈር ኣብ መንጎ ማያት ይኹን በለ  ኣምላኽ ነቲ ጠፈር ገበሮ ነቲ ኣብ ትሕቲ ጠፈር ዘሎ ማያት ድማ ኻብቲ ኣብ ልዕሊ ጠፈር ዘሎ ማያት ፈለዮ ከምኡውን ኰነ  ኣምላኽ ከኣ ነቲ ጠፈር ሰማይ ኣውጽኣሉ ።
Religion,ምሸት ኰነ ብጊሓትውን ኰነ ካልአይቲ መዓልቲ  ኣምላኽ ድማ እቲ ንቑጽ ምእንቲ ኺርኤስ እቲ ኣብ ትሕቲ ሰማይ ዘሎ ማያት ናብ ሓንቲ ቦታ ይተኣከብ በለ ከምኡ ድማ ዀነ  ኣምላኽ ከኣ ነቲ ንቑጽ ምድሪ ኣውጽኣሉ ነቲ እኩብ ማያት ድማ ባሕሪ ኣውጽኣሉ ኣምላኽ ከኣ ጽቡቕ ከም ዝዀነ ረኣየ  ኣምላኽ ድማ እታ ምድሪ ሳዕርን ዘርኢ ዚህብ ብቑልን ዘርኡ ኣብ ርእሱ ዘለዎ ፍረ ከከም ዓይነቱ ኣብ ምድሪ ዚፈሪ ኦም ተውጽእ በለ ከምኡ ድማ ዀነ  እታ ምድሪ ሳዕርን ከከም ዓይነቱ ዘርኢ ዚህብ ብቑልን ዘርኡ ኣብ ርእሱ ዘለዎ ፍረ ዚፈሪ ኣእዋም ከኣ ኣውጽኤት ኣምላኽ ድማ ጽቡቕ ከም ዝዀነ ረኣየ ።
Religion,ምሸት ኰነ ብጊሓትውን ኰነ ሳልሰይቲ መዓልቲ   ኣምላኽ ድማ ንመዓልቲ ኻብ ለይቲ ዚፈልዩ ብርሃናት ኣብ ጠፈር ሰማይ ይኹን ንዘበናትን ንመዓልታትን ዓመታትን ከኣ ንመፈለጥታ ይኹን  ኣብ ምድሪ ንምብራህ ኣብ ጠፈር ሰማይ ብርሃናት ይኹን በለ ከምኡ ድማ ዀነ  ኣምላኽ ከኣ ኽልተ ዓበይቲ ብርሃናት ገበረ እቲ ዓብዪ ብርሃን ብመዓልቲ ኺስልጥን እቲ ንእሽቶ ብርሃን ድማ ብለይቲ ኺስልጥን ከዋኽብቲውን ገበረ  ኣብ ልዕሊ ምድሪ ምእንቲ ኼብርሁ ኣብ መዓልትን ኣብ ለይትን ድማ ኪስልጥኑ ንብርሃንውን ካብ ጸልማት ኪፈልዩ ኣምላኽ ኣብ ጠፈር ሰማይ ገበሮም ኣምላኽ ድማ ጽቡቕ ከም ዝዀነ ረኣየ   ምሸት ኰነ ብጊሓትውን ኰነ ራብዐይቲ መዓልቲ   ኣምላኽ ድማ ማያት ህያው ነፍሲ ዘለዎ ውንጅርጅር ዚብል እንስሳ የውጽእ ኣብ ልዕሊ ምድሪ ኣብ ትሕቲ ጠፈር ሰማይ ከኣ ኣዕዋፍ ይንፈራ በለ።
Religion,ኣምላኽ ድማ ነቶም ዓበይቲ እንስሳ ባሕርን ነቲ ማያት ዘውጽኦ በብዓይነቱ ህያው ነፍሲ ዘለዎ ውንጅርጅር ዚብል ኵሉን ክንፊ ዘለወን በብዓይነተን ኵለን ኣዕዋፍን ፈጠረ ኣምላኽ ከኣ ጽቡቕ ከም ዝዀነ ረኣየ   ኣምላኽ ድማ ፍረዩን ተባዝሑን ንማያት ባሕሪ ምልእዎ ኣዕዋፍ ከኣ ኣብ ምድሪ ይብዝሓ ኢሉ ባረኾም  ምሸት ኰነ ብጊሓትውን ኰነ ሓምሰይቲ መዓልቲ  ኣምላኽ ድማ ምድሪ ህያው ነፍሲ ዘለዎ በብዓይነቱ እንስሳን ለመምታን ኣራዊት ምድርን በብዓይነቱ ተውጽእ በለ ከምኡውን ኰነ  ኣምላኽ ከኣ ኣራዊት ምድሪ በብዓይነቱን እንስሳ በብዓይነቱን ኵሉ ለመምታ ምድሪ ኸኣ በብዓይነቱ ገበረ ኣምላኽ ድማ ጽቡቕ ከም ዝዀነ ረኣየ ።  
Religion,ኣምላኽ ከኣ ብመልክዕና ኸም ምስልና ሰብ ንግበር ንዓሳ ባሕርን ነዕዋፍ ሰማይን ንእንስሳን ንብዘላ ምድርን ኣብ ምድሪ ለመም ንዚብል ኵሉ ለመምታን ይግዝኡ በለ  ኣምላኽ ድማ ብመልክዑ ሰብ ፈጠረ ብመልክዕ ኣምላኽ   ኦሪት ዘፍጥረት ምዕራፍ  ፈጠሮ ተባዕታይን ኣንስተይትን ገይሩ ፈጠሮም   ኣምላኽ ከኣ ባረኾም ኣምላኽ ድማ ፍረዩን ተባዝሑን ንምድሪ ከኣ ምልእዋን ምለኽዋን ንዓሳ ባሕርን ነዕዋፍ ሰማይን ኣብ ምድሪ ለመም ንዚብል ኵሉ እንስሳን ከኣ ግዝኡ በሎም።
Religion, ኣምላኽ ድማ እንሆ ኣብ ልዕሊ ዅላ ምድሪ ዘርኢ ዘለዎ ዅሉ ኣሕምልትን ዚዝራእ ዘርኢ ዘለዎ ፍረ ኦም ናይ ኵሉ ኣእዋምን ሂበኩም አሎኹ እሞ ምግቢ ይኹንኩም  ንዅሉ ኣራዊት ምድርን ንኹለን ኣዕዋፍ ሰማይን ህያው ነፍሲ ንዘለዎ ኣብ ምድሪ ለመም ንዚብል ኵሉ ኸኣ ኵሉ ለምለም ሳዕሪ ንምግቦም ሂበዮም አሎኹ በለ ከምኡ ድማ ዀነ  ኣምላኽ ከኣ ዝገበሮ ዘበለ ዅሉ ረኣየ እንሆ ብዙሕ ጽቡቕ ኰነ ምሸት ኰነ ብጊሓትውን ኰነ ሳድሰይቲ መዓልቲ ምዕራፍ   ከምኡ ሰማይን ምድርን ኵሉ ሰራዊቶምን ተፈጸሙ  ኣምላኽ ከኣ ነቲ ዝገበሮ ግብሩ በታ ሳብዐይቲ መዓልቲ ፈጸሞ ብሳብዓይቲ መዓልቲ ድማ ኻብቲ ዝገበሮ ዅሉ ግብሩ ዐረፈ  ኣምላኽ ከኣ ኻብቲ ዝፈጠሮን ዝገበሮን ኵሉ ግብሩ ብእኣ ስለ ዝዐረፈ ነታ ሳብዐይቲ መዓልቲ ባረኻን ቀደሳን   በታ እግዚኣብሄር ኣምላኽ ምድርን ሰማይን ዝፈጠረላ መዓልቲ ምስ ተፈጥሩ ወለዶ ሰማይን ምድርን እዚ እዩ  እግዚኣብሄር ኣምላኽ ኣብ ምድሪ ገና ኣየዝነመን ነበረ ንምድሪ ዚዐዪ ሰብውን ኣይነበረን እሞ ገና ገለ ኦም መሮር ኣይነበረን ሳዕሪ መሮር ከኣ ሓንቲኳ ኣይበቘለትን ነበረት ።
Religion, ግናኸ ንዅሉ ዝባን ምድሪ ዜስቲ ግመ ኻብ ምድሪ ይወጽእ ነበረ  እግዚኣብሄር ኣምላኽ ከኣ ንሰብ ካብ ሓመድ ምድሪ ገበሮ ኣብ ኣፍንጫኡ ድማ ትንፋስ ህይወት ኡፍ በለሉ እሞ እቲ ሰብ ህያው ነፍሲ ዀነ   እግዚኣብሄር ኣምላኽ ከኣ ኣብ ኤድን ብሸነኽ ምብራቕ ገነት ተኸለ ነቲ ዝገበሮ ሰብ ድማ ኣብኣ ኣንበሮ  እግዚኣብሄር ኣምላኽ ከኣ ምርኣዩ ዜብህግ ምብላዑ ዝጥዑም ኵሉ ኦም ኣብ ምድሪ ኣብቈለ ኣብ ማእከል ገነት ከኣ ኦም ህይወት እታ ጽቡቕን ክፉእን እተፍልጥ ኦም ድማ  ንገነት ዜስቲ ርባ ከኣ ካብ ኤድን ይውሕዝ ነበረ ካብኡ ድማ ተፈላልዩ ኣርባዕተ ጨንፈር ኰነ  ስም እቲ ሓደ ፒሶን እዩ ነሱ ነታ ወርቂ ዘለዋ ዅላ ምድሪ ሓዊላ ይኸብብ  ወርቂ እታ ምድሪ እቲኣ ድማ ጽቡቕ እዩ ኣብኡ ብዶላህን ክቡር ዕንቍን አሎ  ስም እቲ ኻልኣይ ርባ ድማ ጊሆን እዩ ንሱ ንዅላ ምድሪ ኩሽ ይዞራ  ስም እቲ ሳልሳይ ርባ ኸኣ ሄዴቄል እዩ ንሱ ብቕድሚ ኣሶር ኣቢሉ ዚኸይድ እዩ እቲ ራብዓይ ርባ ድማ ኤፍራጥስ እዩ  እግዚኣብሄር ኣምላኽ ከኣ ንሰብ ወሲዱ ኪዐይያን ኪሕልዋን ኣብ ገነት ኤድን አቐመጦ   እግዚኣብሄር ኣምላኽ ድማ ንሰብ ካብ ኵሉ ኦም ገነት ከም ዝደሌኻ ብላዕ ።
Religion, ካብታ ጽቡቕን ክፉእን እተፍልጥ ኦም ግና ካብኣ ምስ እትበልዕ መዓልትስ ሞት ክትመውት ኢኻ እሞ ካብኣ ኣይትብላዕ ኢሉ አዘዞ  እግዚኣብሄር ኣምላኽ ከኣ ሰብኣይ በይኑ ኪኸውን ጽቡቕ ኣይኰነን ንእኡ እትበቅዕ ደጋፊት ክገብረሉ እየ በለ  እግዚኣብሄር ኣምላኽ ድማ ንዅሉ ኣራዊት መሮርን ንዅለን ኣዕዋፍ ሰማይን ካብ ምድሪ ገበረ እንታይ ከም ዚሰምየን ምእንቲ ኺርኢ ኸኣ ናብ ሰብ ኣምጽኤን ነቲ ህያው ነፍሲ ዘለዎ ዅሉ እቲ ሰብ ከም ዘውጽኣሉ ስሙ ንሱ ዀነ  ሰብ ድማ ንኹሉ እንስሳን ነዕዋፍ ሰማይን ንኣራዊት መሮርን ሰስሙ ሀቦ ንሰብ ግና ንእኡ እትበቅዕ ደጋፊት ኣይተረኸበትን ።
Religion, እግዚኣብሄር ኣምላኽ ከኣ ነቲ ሰብኣይ ከቢድ ድቃስ ኣውደቐሉ ደቀሰ ድማ ካብ መሰንገሊኡ ኸኣ ሓንቲ ወሰደ ኣብ ስፍራኣ ድማ ስጋ መልኣ  እግዚኣብሄር ኣምላኽ ድማ ነታ ኻብ ሰብኣይ ዝወሰዳ መሰንገለ ሰበይቲ ገይሩ ሰርሓ እሞ ናብቲ ሰብኣይ ኣምጽኣ  እቲ ሰብኣይ ከኣ እዚኣ ዓጽሚ ኻብ ኦሪት ዘፍጥረት ምዕራፍ  ኣዕጽምተይ ስጋ ኸኣ ካብ ስጋይ እያ ካብ ሰብኣይ ተወሲዳ እያ እሞ ሰበይቲ ትብሀል በለ  ስለዚ ሰብኣይ ኣቦኡን ኣዲኡን ይሓድግ ምስ ሰበይቱ ኸኣ ይጠብቕ ሓደ ስጋ ድማ ይዀኑ  እቲ ሰብኣይን ሰበይቱን ድማ ኽልቲኦም ጥራዮም ነበሩ ።
Religion,ኣይሓንኩን ከኣ ነበሩ እግዚኣብሄር ኣምላኽ ካብ ዝፈጠሮ ዅሉ ኣራዊት መሮር ተመን ይጐርሕ ነበረ ነታ ሰበይቲ ኸኣ ኣምላኽሲ ካብ ኵሉ ኦም ገነት ኣይትብልዑ ኢሉዶ ኣዚዙ እዩ በላ  እታ ሰበይቲ ነቲ ተመን በለቶ ኣብ ገነት ካብ ዘሎ ፍረ ኦም ንበልዕ ኢና  ብዛዕባ ፍረ እታ ኣብ ማእከል ገነት ዘላ ኦም ግና ኣምላኽ ከይትሞቱስ ካብኣ ኣይትብልዑ ኣይትተንክይዋውን በለ ።
Religion, እቲ ተመን ድማ ነታ ሰበይቲ ኣይፋልኩም ኣምላኽ ደኣ ካብኣ ምስ እትበልዑ መዓልቲ ኣዒንትኹም ከም ዚኽፈታ ከም ኣምላኽውን ከም እትዀኑ ጽቡቕን ክፉእን ከኣ ከም እትፈልጡ ስለ ዝፈለጠ እዩ እምበር ከቶ ኣይትሞቱን ኢኹም በላ   እታ ሰበይቲ ድማ እታ ኦም ምብላዓ ጥዕምቲ ነዒንቲ ኸኣ ጽብቕቲ ጥበብ ብምሃባውን እተብህግ ኦም ምዃና ርእያ ካብ ፍሪኣ ወሲዳ በልዔት ምስኣ ኸኣ ንሰብኣያ ሀበቶ ንሱውን በልዔ  ሽዑ ኣዒንቲ ኽልቲኦም ተኸፍታ ጥራዮም ምዃኖም ድማ ፈለጡ ቈጽሊ በለስ ኣላጋጊቦም ከኣ ተዐጥቁ  ምድሪ ምስ ወልወለ ድማ ድምጺ እግዚኣብሄር ኣምላኽ ኣብ ገነት ኪመላለስ ሰምዑ ኣዳምን ሰበይቱን ከኣ ካብ ገጽ እግዚኣብሄር ኣምላኽ ኣብ ማእከል ኣእዋም ገነት ተሐብኡ ።
Religion,እግዚኣብሄር ኣምላኽ ድማ ንኣዳም ጸዊዑ ኣበይ አሎኻ በሎ  ንሱ ኸኣ ድምጽኻ ኣብ ገነት ሰሚዔ ፈራህኩ ጥራየይ ከኣ እየ እሞ ተሓባእኩ በለ   ንሱ ድማ ጥራይካ ምዃንካ ደኣ መን ነገረካ ካብታ ካብኣ ኣይትብላዕ ኢለ ዝኣዘዝኩኻ ኦምዶ በሊዕካ ኢኻ በሎ   ኣዳም ከኣ እዛ ምሳይ ክትከውን ዝሀብካኒ ሰበይቲ ኻብታ ኦም ሀበትኒ እሞ በላዕኩ በለ  እግዚኣብሄር ኣምላኽ ድማ ነታ ሰበይቲ ስለምንታይ እዚ ገበርኪ በላ እታ ሰበይቲ ኸኣ ተመን ኣስሒቱኒ በላዕኩ በለቶ  ።
Religion,ሽዑ እግዚኣብሄር ኣምላኽ ነቲ ተመን እዚ ስለ ዝገበርካ ካብ ኵሉ እንስሳን ኣራዊት መሮርን ርጉም ኩን ብኸብድኻ ክትከይድ ኵሉ ዘበን ህይወትካ ድማ መሬት ክትበልዕ ኢኻ  ኣብ መንጎኻን ኣብ መንጎ እዛ ሰበይትን ኣብ መንጎ ዘርእኻን ኣብ መንጎ ዘርኣን ከኣ ጽልኢ እተክል አሎኹ ንሱ ርእስኻ ኪጭፍልቕ እዩ ንስኻ ድማ ሸዀናኡ ኽትነክስ ኢኻ በሎ   ነታ ሰበይቲ ኸኣ መከራኽን ጻዕሪ ጥንስኽን ኣዝየ ኸብዝሖ እየ ደቂ ብጻዕሪ ኽትወልዲ ኢኺ ድሌትኪ ድማ ናብ ሰብኣይኪ ኪኸውን እዩ ንሱውን ኪመልከኪ እዩ በላ  ።
Religion,ንኣዳም ከኣ ቃል ሰበይትኻ ስለ ዝሰማዕካ እሞ ካብታ ካብኣ ኣይትብላዕ ኢለ ዝኣዘዝኩኻ ኦም ስለ ዝበላዕካ ምድሪ ብዛዕባኻ ርግምቲ ትኹን ኵሉ ዘበን ህይወትካ እንጌራኻ ኻብኣ ብጻዕሪ ኽትበልዕ ኢኻ   እሾዅን ተዀርባን ተብቁለልካ ብቝሊ መሮር ድማ ኽትበልዕ ኢኻ  ናብታ እተፈጠርካላ ምድሪ ኽሳዕ እትምለስ እንጌራ ብረሃጽ ገጽካ ኽትበልዕ ኢኻ መሬት ኢኻ እሞ ናብ መሬት ድማ ትምለስ በሎ  እቲ ሰብኣይ ድማ ንሰበይቱ ኣደ ዅሉ ህያው ኰይና እያ እሞ ሄዋን ኢሉ ሰመያ  እግዚኣብሄር ኣምላኽ ድማ ንኣዳምን ንሰበይቱን ደበሎ ገይሩ ኸደኖም። 
Religion,እግዚኣብሄር ኣምላኽ ድማ እንሆ ኣዳም ከም ሓደ ኻባና ጽቡቕን ክፉእን ዚፈልጥ ኰይኑ አሎ ሕጂ ኸኣ ኢዱ ኸይዝርግሕ ካብ ኦም ህይወት ወሲዱ ድማ ኸይበልዕ ንዘለኣለም ከኣ ህያው ኰይኑ ኸይነብር ኢሉ  ስለዚ ነታ እተፈጥረላ ምድሪ ምእንቲ ኺዐይያ ድማ እግዚኣብሄር ኣምላኽ ካብ ገነት ኤደን ኣውጽኦ   ከምኡ ንኣዳም ኣውጽኦ ንምሕላው መገዲ ኦም ህይወት ከኣ ኦሪት ዘፍጥረት ምዕራፍ  ብሸነኽ ምብራቕ ገነት ኤድን ምስናይ እተምበልብል ሃልሃልታ ሴፍ ኪሩቤል ኣቐመጠ ምዕራፍ   ኣዳም ድማ ንሰበይቱ ሄዋን ፈለጣ እሞ ጠነሰት ንቃየል ከኣ ወለደት ብረድኤት እግዚኣብሄር ሰብ ተቐበልኩ ድማ በለት  ደጊማውን ንሓው ኣቤል ወለደት ኣቤል ድማ ጓሳ ኣባጊዕ ቃየል ከኣ ዓያዪ ምድሪ ዀነ ።
Religion,ድሕሪ ገለ ወርሓት ድማ ዀነ ቃየል ካብ ፍረ ምድሪ ንእግዚኣብሄር መስዋእቲ ኣምጽኤ  ኣቤል ከኣ ካብ ብዅራት ኣባጊዑን ካብ ስብሔንን ኣምጽኤ እግዚኣብሄር ድማ ናብ ኣቤልን ናብ ስዋእቱን ባህ ኢልዎ ረኣየ  ናብ ቃየልን ናብ መስዋእቱን ግና ባህ ኢልዎ ኣይረኣየን ቃየል ከኣ ኣዝዩ ዀረየ ገጹ ድማ ጸለመ  እግዚኣብሄር ከኣ ንቃየል ስለምንታይ ኰሬኻ ስለምንታይከ ገጽካ ጸለመ  ጽቡቕ እንተ ትገብርሲ ገጽካዶ ትኽ ኣይምበለን ጽቡቕ እንተ ዘይገበርካ ድማ ሓጢኣት ኣብ ኣፍደገ ትቃጸወካ ኣላ ሃረርታኣውን ናባኻ እዩ ግናኸ ንስኻ ክትገዝኣ ይግባኣካ በሎ  ቃየል ድማ ንሓዉ ኣቤል ተዛረቦ ኰነ ኸኣ ኣብ መሮር ከለዉ ቃየል ንሓዉ ኣቤል ተንስኦ ቀተሎ ድማ  እግዚኣብሄር ከኣ ንቃየል ኣቤል ሓውካ ኣበይ አሎ በሎ ንሱ ድማ ኣይፈልጥን ኣነዶ ሓላው ሓወይ እየ በለ ።
Religion,ንሱ ኸኣ እንታይ ጌርካ ኢኻ ድምጺ ደም ሓውካ ኻብ ምድሪ ናባይ ይጠርዕ አሎ  ሕጂ ድማ ንስኻ ካብዛ ንደም ሓውካ ኻብ ኢድካ ኽትቅበል ኣፋ ዝኸፈተት ምድሪ ርጉም ኩን  ንምድሪ ምስ እትሓርሳ መሊሳ ሓይላ ኣይክትህበካን እያ ኣብ ምድሪ ኰብላልን ቀባሕባሓይን ኩን በለ   ቃየል ከኣ ንእግዚኣብሄር በሎ በደለይ ክጾሮ ዘይክኣለኒ ዓብዪ እዩ   እንሆ ሎሚ ኻብ ገጽ ምድሪ ትሰጐኒ አሎኻ ኣነ ድማ ኻብ ገጽካ ኽሕባእ እየ ኣብ ምድሪ ኰብላልን ቀባሕባሓይን ክኸውን እየ ክኸውን ከኣ እዩ ዚረኽበኒ ዘበለ ዅሉ ኪቐትለኒ እዩ  እግዚኣብሄር ድማ እምበኣር ንቃየል ዝቐተለ ዅሉ ሾብዓተ ካዕበት ሕነ ኺፍደዮ እዩ በሎ ዝረኸቦ ዅሉ ምእንቲ ኸይቀትሎ ኸኣ እግዚኣብሄር ንቃየል ምልክት ገበረሉ  ቃየል ድማ ካብ ቅድሚ እግዚኣብሄር ወጸ ኣብ ምድሪ ኖድ ከኣ ኣብ ምብራቕ ኤድን ተቐመጠ  ቃየል ከኣ ንሰበይቱ ፈለጣ እሞ ጠነሰት።
Religion,ንሄኖክ ድማ ወለደት ንሱ ኸኣ ከተማ ሰርሔ ስም እታ ኸተማ ድማ ብስም ወዱ ሄኖክ ኣውጽኣላ  ንሄኖክ ከኣ ኢራድ ተወልደሉ ኢራድ ድማ ንሜሁያኤል ወለደ ሜሁያኤል ከኣ ንሜቱሳኤል ወለደ ሜቱሳኤል ድማ ንላሜክ ወለደ   ላሜክ ክልተ ኣንስቲ ኣእተወ ስም እታ ሓንቲ ዓዳ ስም እታ ኻልኣይቲ ድማ ጺላ ነበረ  ዓዳ ንያባል ወለደት ንሱ ኣቦ እቶም ኣብ ድንኳውንቲ ዚነብሩን ማሎም ዚጓስዩን ኰነ  ስም ሓዉ ኸኣ ዮባል እዩ ንሱ ኸኣ ኣቦ ዅሎም እቶም ወቓዕቲ መሰንቆን በገናን ኰነ  ጺላ ድማ ንቱባልቃይን ወለደት ንሱ ኸኣ ካብ ኣስራዝን ሓጺንን ኵሉ ዓይነት መቕረጺ ይሰርሕ ነበረ ሓውቲ ቱባልቃይን ድማ ናዕማ እያ  ላሜክ ድማ ነንስቱ በለን ዓዳን ጺላን ቃለይ ስምዓ ኣትን ኣንስቲ ላሜክ ናብ ዘረባይ ጽን በላ ስለ ቝስለይ ሰብኣይ ስለ ስምብራተይ።
Religion,ድማ ጐበዝ ቀተልኩ  ንቃየል ሾብዓተ ኻዕበት ሕነ እንተ ዝፈድዮስ ንላሜክ ከኣ ሰብዓን ሾብዓተን ካዕበት  ኣዳም መሊሱ ንሰበይቱ ፈለጣ ንሳ ኸኣ ወዲ ወለደት ኣምላኽ ኣብ ክንዲ እቲ ቃየል ዝቐተሎ ኣቤል ካልእ ፍረ ኸርሲ ተኪኡኒ እዩ ኢላ ስሙ ሴት ኣውጽኣትሉ     ንሴት ድማ ወዲ ተወልደሉ ስሙ ኸኣ ሄኖስ ኣውጽኣሉ ሽዑ ሰብ ብስም እግዚኣብሄር ኪምህለሉ ጀመሩ ።
Religion,መጽሓፍ ወለዶ ኣዳም እዚ እዩ ኣምላኽ በታ ንሰብ ዝፈጠረላ መዓልቲ ብምስሊ ኣምላኽ ገበሮ  ተባዕታይን ኣንስተይትን ገይሩ ፈጠሮም ባረኾም ድማ በታ እተፈጥሩላ መዓልቲ ኸኣ ስሞም ኣዳም ኢሉ ኣውጽአሎም  ኣዳም ድማ ሚእትን ሰላሳን ዓመት ገበረ ከም መልክዑ ኸኣ ንእኡ ዚመስል ወዲ ወለደ ስሙውን ሴት ኣውጽኣሉ  ዕድመ ኣዳም ድሕሪቲ ንሴት ምስ ወለዶ ሾሞንተ ሚእቲ ዓመት ኰነ ኣወዳትን ኣዋልድን ከኣ ወለደ  ኣዳም ዝነበሮ ዅሉ ዕድሜኡ ትሽዓተ ሚእትን ሰላሳን ዓመት ኰነ ሞተ ኸኣ  ሴት ድማ ሚእትን ሓሙሽተን ዓመት ገበረ ንሄኖስ ከኣ ወለደ  ሴት ንሄኖስ ምስ ወለደ ድማ ድሕሪኡ ሾሞንተ ሚእትን ሾብዓተን ዓመት ገበረ ኣወዳትን ኣዋልድን ድማ ወለደ ።
Religion,ኵሉ ዕድመ ሴት ትሽዓተ ሚእትን ዓሰርተው ክልተን ዓመት ኰነ ሞተ ኸኣ  ሄኖስ ድማ ተስዓ ዓመት ገበረ ንቃይናን ከኣ ወለደ  ሄኖስ ድማ ድሕርቲ ንቃይናን ምስ ወለደ ሾሞንተ ሚእትን ዓሰርተው ሓሙሽተን ዓመት ገበረ ኣወዳትን ኣዋልድን ከኣ ወለደ   ኵሉ ዕድመ ሄኖስ ትሽዓተ ሚእትን ሓሙሽተን ዓመት ኰነ ሞተ ድማ  ቃይናን ከኣ ሰብዓ ዓመት ገበረ ንመሃላልኤል ድማ ወለደ  ቃይናን ንመሃላልኤል ምስ ወለደ ኸኣ ድሕሪኡ ሾሞንተ ሚእትን ኣርብዓን ዓመት ገበረ ኣወዳትን ኣዋልድን ድማ ወለደ  ኵሉ ዕድመ ቃይናን ከኣ ትሽዓተ ሚእትን ዓሰርተን ዓመት ኰነ ሞተ ድማ  መሃላልኤል ከኣ ስሳን ሓሙሽተን ዓመት ገበረ ንያሬድ ድማ ወለደ  መሃላልኤል ንያሬድ ምስ ወለደ ኸኣ ድሕሪኡ ሾሞንተ ሚእትን ሰላሳን ዓመት ገበረ።
Religion,ኣወዳትን ኣዋልድን ድማ ወለደ  ኵሉ ዕድመ መሃላልኤል ከኣ ሾሞንተ ሚእትን ተስዓን ሓሙሽተን ዓመት ኰነ ሞተ ድማ  ያሬድ ከኣ ሚእትን ስሳን ክልተን ዓመት ገበረ ንሄኖክ ድማ ወለደ  ያሬድ ንሄኖክ ምስ ወለደ ኸኣ ድሕሪኡ ሾሞንተ ሚእቲ ዓመት ገበረ ኣወዳትን ኣዋልድን ድማ ወለደ   ኵሉ ዕድመ ያሬድ ከኣ ትሽዓተ ሚእትን ስሳን ክልተን ዓመት ኰነ ሞተ ኸኣ  ሄኖክ ድማ ስሳን ሓሙሽተን ዓመት ገበረ ንማቱሳላ ኸኣ ወለደ  ሄኖክ ንማቱሳላ ምስ ወለደ ኸኣ ድሕሪኡ ሰለስተ ሚእቲ ዓመት ምስ ኣምላኽ ተማላለሰ ኣወዳትን ኣዋልድን ከኣ ወለደ  ኵሉ ዕድመ ሄኖክ ድማ ሰለስተ ሚእትን ስሳን ሓሙሽተን ዓመት ኰነ  ሄኖክ ከኣ ምስ ኣምላኽ ተማላለሰ ኣምላኽ ወሲድዎ እዩ እሞ ኣይተራእየን  ማቱሳላ ድማ ሚእትን ሰማንያን ሾብዓተን ዓመት ገበረ ንላሜክ ከኣ ወለደ  ማቱሳላ ንላሜክ ምስ ወለደ ኸኣ ድሕሪኡ ሾብዓተ ሚእትን ሰማንያን ክልተን ዓመት ገበረ ኣወዳትን ኣዋልድን ከኣ ወለደ  ኵሉ ዕድመ ማቱሳላ ኸኣ ትሽዓተ ሚእትን ስሳን ትሽዓተን ዓመት ኰነ ሞተ ድማ  ላሜክ ከኣ ሚእትን ሰማንያን ክልተን ዓመት ገበረ ።
Religion,ወዲ ድማ ወለደ  ኣብዛ እግዚኣብሄር ዝረገማ ምድሪ ኻብ ዘሎ ዕዮናን ካብ ጻዕሪ ኢድናን እዚ ኼጸናንዓና እዩ ኢሉ ስሙ ኖህ ኣውጽኣሉ  ላሜክ ንኖህ ምስ ወለደ ኸኣ ድሕሪኡ ሓሙሽተ ሚእትን ተስዓን ሓሙሽተን ዓመት ገበረ ኣወዳትን ኣዋልድን ድማ ወለደ  ኵሉ ዕድመ ላሜክ ከኣ ሾብዓተ ሚእትን ሰብዓን ሾብዓተን ዓመት ኰነ ሞተ ድማ   ኖህ ከኣ ወዲ ሓሙሽተ ሚእቲ ዓመት ኰነ ኖህ ድማ ንሴምን ንካምን ንያፌትን ወለደ  ኰነ ድማ ሰብ ኣብ ልዕሊ ገጽ ምድሪ ኺበዝሕ ምስ ጀመረ ኣዋልድ ከኣ ምስ ተወልዳሎም ።
Religion,እቶም ደቂ ኣምላኽ ድማ ነተን ኣዋልድ ሰብ መልክዔኛታት ከም ዝዀና ምስ ረኣዩ ካባታተን ዘዝሐረይወን ኣንስቲ ወሰዱ  እግዚኣብሄር ከኣ ንሱ ስጋ ድማ እዩ መንፈሰይ ንሓዋሩ ምስ ሰብ ኣይጻረርን ስለዚ ዘበኑ ሚእትን ዕስራን ዓመት ይኹን በለ  ደቂ ኣምላኽ ናብተን ኣዋልድ ሰብ ምስ ኣተዉ ንሳተን ከኣ ምስ ወለዳሎም በቲ ዘበን እቲ ብድሕሪኡ ድማ ኣብ ምድሪ ንጉዓት ሰባት ነበሩ እቶም ካብ ጥንቲ ስሙያት ዝነበሩ ጀጋኑ ሰባት እዚኣቶም እዮም።
Religion,እግዚኣብሄር ከኣ ክፍኣት ሰብ ኣብ ምድሪ ኸም ዝበዝሔን ብሓሳባት ልቡ ዚሕልኖ ድማ ወርትግ ክፉእ ጥራይ ከም ዝዀነን ረኣየ  እግዚኣብሄር ከኣ ንሰብ ኣብ ምድሪ ብምግባሩ ተጣዕሰ ብልቡ ድማ ጐሀየ  እግዚኣብሄር ከኣ ንሰብ ስለ ዝገበርክዎ ተጣዒሰ እየ እሞ ንዝፈጠርክዎ ሰብ ካብ ሰብ ክሳዕ እንስሳ ክሳዕ ለመምታ ክሳዕ ኣዕዋፍ ሰማይ ድማ ካብ ዝባን ምድሪ ኽድምስሶም እየ በለ  ኖህ ግና ኣብ ቅድሚ እግዚኣብሄር ሞገስ ረኸበ  ወለዶ ኖህ እዚ እዩ ኖህ ኣብቶም ወለዶታቱ ጻድቕን እንታ ዜብሉን ሰብኣይ ነበረ ኖህ ምስ ኣምላኽ ተማላለሰ  ኖህ ድማ ሰለስተ ወዲ ሴምን ካምን ያፌትን ወለደ  ምድሪ ኸኣ ኣብ ቅድሚ ኣምላኽ ተባላሽያ ነበረት ምድሪ ድማ ብዓመጻ መልኤት።
Religion,ስጋ ዘበለ ዅሉ መገዱ ኣብ ምድሪ ኣባላሽዩ ነበረ እሞ ኣምላኽ ከኣ ንምድሪ ረኣያ እንሆ ድማ ተባላሽያ ነበረት  ኣምላኽ ከኣ ንኖህ በሎ ብሰሮም ምድሪ ዓመጻ መሊኣ እያ እሞ መወዳእታ ዅሉ ስጋ ኣብ ቅድመይ በጽሔ እንሆ ድማ ኣነ ምስታ ምድሪ ኸጥፍኦም እየ  ንኣኻ ኻብ ኦም ጎፌር መርከብ ስራሕ ነታ መርከብ ክፍልታት ግበረላ ውሽጣን ግዳማን ከኣ ብቕጥራን ለቕልቃ  ከምዚ ኸኣ ግበራ ምናሕ እታ መርከብ ሰለስተ ሚእቲ እመት ምግፍሓ ሓምሳ እመት ቍመታ ድማ ሰላሳ እመት ይዅን  ነታ መርከብ ኣብ ላዕላያ እመት ዝቝመቱ መስኰት ግበረላ ኣፍ ደገ እታ መርከብ ድማ ብጎቦኣ ግበሮ ታሕታይን ካልኣይን ሳልሳይን ደርቢ ግበረላ  ምእንቲ ኣብ ትሕቲ ሰማይ ህያው ትንፋስ ዘለዎ ዅሉ ስጋ ኺጠፍእሲ እንሆ ድማ ኣነ ማይ ኣይሂ ናብ ምድሪ ኸምጽእ እየ እሞ ኣብ ምድሪ ዘሎ ዅሉ ኺመውት እዩ   ምሳኻ ግና ኪዳነይ ከቕውም እየ ንስኻ ምሳኻ ድማ ደቅኻን ሰበይትኻን ኣንስቲ ደቅኻን ናብ መርከብ ክትኣቱ ኢኻ  ምሳኻ ብህይወት ምእንቲ ኽትሕልዎም ድማ ካብ ኵሉ ህያው ካብ ስጋ ዘበለ ከክልተ ኻብ ኩሉ ዓይነት  ናብ  መርከብ  ኣእቱ  ተባዕታይን  ኣንስተይትን  ይኹኑ ።
Religion,ንስኻ  ብህይወት  ምእንቲ ኽትሕልዎምሲ ካብ ኣዕዋፍ በብዓይነተን ካብ እንስሳ በብዓይነቱ ኣብ ምድሪ ለመም ካብ ዚብል በብዓይነቱ ጌርካ ካብ ዝዀነ ዓሌት ከክልተ ናባኻ ይእተዉ  ካብ ዚብላዕ ኵሉ ዓይነት ብልዒ ድማ ንኣኻን ንኣታቶምን ቀለብ ኪኸውን ኣእቲኻ ኣባኻ ኣክቦ  ኖህ ድማ ከምኡ ገበረ ከምቲ እግዚኣብሄር ዝኣዘዞ ንዅሉ ነገር ከምኡ ገበረ ድማ ንኖህ በሎ ኣብዛ ወለዶ እዚኣ ኣብ ቅድመይ ጸዲቕካ ረኺበካ እየ እሞ ምስ ብዘላ ቤትካ ናብ መርከብ እቶ  ድሕሪ ሾብዓተ መዓልቲ ኣነ ኣብ ምድሪ ኣርብዓ መዓልትን ኣርብዓ ለይትን ከዝንም እየ ነቲ ዝገበርክዎ ዅሉ ህያው ድማ ካብ ዝባን ምድሪ ኽድምስሶ እየ እሞ ካብ ኵሉ ንጹህ እንስሳ ሸሾብዓተ ተባዕታይን ኣንስተይትን ካብ ኵሉ ዘይንጹህ ኢንስሳ ኸኣ ከክልተ ተባዕታይን ኣንስተይትን ካብ ኣዕዋፍ ሰማይ ድማ ምእንቲ ኣብ ልዕሊ ዅላ ምድሪ ዘርኢ ኪዀና ብህይወት ኪተርፋ ሸሾብዓተ ተባዕታይን ኣንስተይትን ምሳኻ ውሰድ ።
Religion,ኖህ ድማ ከምቲ እግዚኣብሄር ዝኣዘዞ ዅሉ ገበረ  ኖህ ድማ እቲ ማይ ኣይሂ ኣብ ምድሪ ኪኸውን ከሎ ወዲ ሹድሽተ ሚእቲ ዓመት ኰይኑ ነበረ  ኖህን ደቁን ሰበይቱን ኣንስቲ ደቁን ከኣ ምስኡ ብዛዕባ ማይ ኣይሂ ናብ መርከብ ኣተዉ  ካብ ንጹህ እንስሳን ካብ ዘይንጹህ እንስሳን ካብ ኣዕዋፍን ኣብ ምድሪ ለመም ካብ ዚብል ኵሉን  ከምቲ ኣምላኽ ንኖህ ዝኣዘዞ ከክልተ ተባዕታይን ኣንስተይትን ናብ ኖህ ናብ መርከብ ኣተዉ  ኰነ ኸኣ ድሕሪ እተን ሾብዓተ መዓልቲ ማይ ኣይሂ ኣብ ምድሪ ዀነ ።
Religion,ኣብ መበል ሹድሽተ ሚእቲ ዓመቱ ንዕድመ ኖህ ኣብታ ኻልአይቲ ወርሒ ካብታ ወርሒ ድማ ኣብ መበል ዓሰርተው ሾብዓተ መዓልቲ በታ መዓልቲ እቲኣ ናይቲ ዓበይቲ መዓሙቝ ዓይኒ ማያት ተቐደ መሳዅቲ ሰማይ ድማ ተኸፍተ  ኣርብዓ መዓልትን ኣርብዓ ለይትን ከኣ ኣብ ምድሪ ዘነመ  በታ መዓልቲ እቲኣ ድማ ኖህን ደቂ ኖህ ከኣ ሴምን ካምን ያፌትን ሰበይቲ ኖህን ሰለስቲኤን ኣንስቲ ደቁ ድማ ምስኦም ናብ መርከብ ኣተዉ  ንሳቶምን ኵሉ ኣራዊት በብዓይነቱን ኵሉ እንስሳ በብዓይነቱን ኣብ ምድሪ ለመም ዚብል ኵሉ ለመምታ በብዓይነቱን ኵለን ኣዕዋፍ በብዓይነተን ኵለን ጨራሩን ክንፊ ዘለዎ ዅሉ ድማ ናብ መርከብ ኣተዉ  ህያው ትንፋስ ካብ ዘለዎ ዅሉ ስጋ ከክልተ ናብ ኖህ ናብ መርከብ ኣተዉ  እቶም ዝኣተዉ ድማ ኸምቲ ኣምላኽ ዝኣዘዞ ካብ ኵሉ ስጋ ተባዕታይን ኣንስተይትን ኣተዉ እግዚኣብሄር ከኣ ብድሕሪኡ ዐጸዎ ።
Religion,ማይ ኣይሂ ድማ ኣርብዓ መዓልቲ ኣብ ምድሪ ዘነመ እቲ ማይ ከኣ በዝሔ ነታ መርከብ ድማ ኣልዐላ ካብ ምድሪ ኸኣ ንላዕሊ ኽብ በለት  እቲ ማይ ድማ በርትዔ ኣብ ምድሪ ኸኣ ኣዝዩ በዝሔ እታ መርከብ ድማ ኣብ ልዕሊ ማይ ተጽባህልል ነበረት  እቲ ማይ ኣብ ልዕሊ ምድሪ ኣዝዩ እናበርትዔ ኸደ ኣብ ትሕቲ ብዘሎ ሰማይ ዝነበረ ዅሉ ነዋሕቲ ኣኽራን ከኣ ተጐልበበ  እቲ ማይ ዓሰርተው ሓሙሽተ እመት ንላዕሊ ደየበ እቲ ኣኽራን ከኣ ተጐልበበ  ሽዑ ኣብ ምድሪ ዚወሳወስ ስጋ ዘበለ ዅሉ ኣዕዋፍን እንስሳን ኣራዊትን ኣብ ምድሪ ለመም ዚብል ኵሉ ለመምታን ኵሉ ሰብን ሞተ  ኣብ ንቑጽ ምድሪ ዝነበረ ዅሉ ኣብ ኣፍንጫኡ ትንፋስ ህያው መንፈስ ዝነበሮ ሞተ  ኣብ ልዕሊ ምድሪ ዝነበረ ዅሉ ህያው ጠፍኤ ካብ ሰብ ክሳዕ እንስሳን ለመምታን ኣዕዋፍ ሰማይ ካብ ምድሪ ጠፍኡ ኖህ ጥራይ ምስቶም ምስኡ ኣብ መርከብ ዝነበሩ ተረፈ ።
Religion,እቲ ማይ ድማ ኽሳዕ ሚእትን ሓምሳን መዓልቲ ኣብ ምድሪ በርትዔ ምዕራፍ ኣምላኽ ከኣ ንኖህን ነቶም ምስኡ ኣብ መርከብ ዝነበሩ ዅሎም ኣራዊትን ኵሉ እንስሳን ዘከረ ኣምላኽ ድማ ኣብ ምድሪ ንፋስ ኣንፈሰ እቲ ማይ ከኣ ጐደለ   ናይቲ መዓሙቝ ዓይኒ ማያትን መሳዅቲ ሰማይን ተዐብሰ ሰርቢውን ካብ ሰማይ ጸሓየ  እቲ ማይ ድማ ኻብ ምድሪ እናተመልሰ ኸደ ኣብ መወዳእታ ሚእትን ሓምሳን መዓልቲ ኸኣ እቲ ማይ ጐደለ  ብሳብዓይቲ ወርሒ ካብታ ወርሒ ድማ ኣብ መበል ዓሰርተው ሾብዓተ መዓልቲ እታ መርከብ ኣብ ኣኽራን ኣራራት ዐረፈት  እቲ ማይ ከኣ ክሳዕ ዓስረይቲ ወርሒ እናጐደለ ኸደ ኣብ ዓስረይቲ ወርሒ ካብታ ወርሒ ድማ በታ ቐዳመይቲ መዓልቲ ርእሲ እቲ ኣኽራን ተራእየ   ኰነ ኸኣ ።
Religion,ኣብ መወዳእታ ኣርብዓ መዓልቲ ኖህ ነቲ ኣብ መርከብ ዝሰርሖ መስኰት ከፈቶ  ኳዅ ድማ ሰደደ ንሱ ከኣ ማይ ካብ ምድሪ ኽሳዕ ዚነጽፍ ንየው ነጀው ይማላለስ ነበረ  ድሕርዚ ድማ ማይ ካብ ልዕሊ ገጽ ምድሪ ጐዲሉ እንተ ዀነ ኺርኢ ካብቲ ዘለዎ ርግቢ ሰደደ  ኣብ ልዕሊ ገጽ ኵላ ምድሪ ማይ ስለ ዝነበረ ግና እታ ርግቢ እግራ እተዕርፈላ ኣይረኸበትን እሞ ናብኡ ናብ መርከብ ተመልሰቶ ኢዱ ዘርጊሑ ወሰዳ ናብኡ ኸኣ ናብ መርከብ ኣእተዋ  ገና ኻልእ ሾብዓተ መዓልቲ ጸኒሑ ድማ ነታ ርግቢ መሊሱ ኻብ መርከብ ሰደዳ  እታ ርግቢ ኣጋ ምሸት ተመልሰቶ እንሆ ኸኣ ልሙዕ ቈጽሊ ኣውልዕ ኣብ ኣፋ ሒዛ ነበረት ሽዑ ኖህ ማይ ካብ ምድሪ ኸም ዝነጸፈ ፈለጠ  ።
Religion,ገና ኻልእ ሾብዓተ መዓልቲ ጸኒሑ ድማ ነታ ርግቢ ሰደዳ ድሕሪ ደጊም ናብኡ ኣይተመልሰትን  ኰነ ኸኣ ኣብ መበል ሹድሽተ ሚእትን ሓደን ዓመቱ ንኖህ ኣብ ኦሪት ዘፍጥረት ምዕራፍ  ቀዳመይቲ ወርሒ ካብታ ወርሒ ድማ ኣብ ቀዳመይቲ መዓልቲ እቲ ማይ ካብ ምድሪ ነጸፈ ሽዑ ኖህ ናሕሲ መርከብ ቀሊዑ ረኣየ እንሆ ኸኣ ገጽ እታ ምድሪ ነቒጻ ነበረት  ኣብ ካልኣይቲ ወርሒ ካብታ ወርሒ ድማ ኣብ መበል ዕስራን ሾብዓተን መዓልቲ እታ ምድሪ ነቐጸት  ኣምላኽ ድማ ንኖህ ከምዚ ኢሉ ተዛረቦ  ንስኻን ሰበይትኻን ደቅኻን ኣንስቲ ደቅኻ ኸኣ ምሳኻ ካብ መርከብ ውጹ  ምሳኻ ዘሎ ኹሉ ህያው ካብ ስጋ ዘበለ ኣዕዋፍን እንስሳን ኣብ ምድሪ ለመም ዚብል ለመምታን ኣብ ምድሪ ኺስስኑ ምሳኻ ኣውጽኣዮም ኣብ ምድሪ ድማ ይፋረዩን ይባዝሑን ።
Religion,ሽዑ ኖህ ደቁን ሰበይቱን ኣንስቲ ደቁን ከኣ ምስኡ ወጹ  ኵሉ ኣራዊትን ኵሉ ለመምታን ኵለን ኣዕዋፍን ኣብ ምድሪ ዚዋሳወስ ዘበለ ዅሉን ድማ በብዓሌቶም ካብ መርከብ ወጹ  ኖህ ድማ ንእግዚኣብሄር መሰውኢ ሰርሔ ካብ ንጹህ እንስሳ ዘበለን ካብ ኵለን ንጹሃት ኣዕዋፍን ወሲዱ ኸኣ ዚሓርር መስዋእቲ ኣብ መሰውኢ ኣዕረገ  እግዚኣብሄር ድማ እዚ ጥዑም መኣዛ ኣጭነወ እግዚኣብሄር ከኣ ብልቡ ሕሊና ልቢ ሰብ ካብ ንእስነቱ ጀሚሩ ኽፉእ እዩ እሞ ድሕሪ ደጊም ብሰሪ ሰብ ንምድሪ መሊሰ ኣይረግማን ድሕሪ ደጊምሲ ኸምቲ ዝገበርክዎ ህያው ንዘበለ ዅሉ መሊሰ ኣይክወቅዕን እየ  ምድሪ ኽሳዕ ዘላ ዘርእን ዓጺድን ዛሕልን ዋዕን ሓጋይን ክረምትን መዓልትን ለይትን ኣየቋርጽን እዩ በለ ምዕራፍ   ኣምላኽ ንኖህን ንደቁን ባረኾም በሎም ድማ ፍረዩን ተባዝሑን ንምድሪ ኸኣ ምልእዋ ።
Religion,ኵሉ ኣራዊት ምድርን ኣዕዋፍ ሰማይን ብኣኻትኩም ይፍራህን ይሰምብድን ምስቲ ኣብ ምድሪ ለመም ዚብል ኵሉን ዓሳታት ባሕሪ ዅሉን ኣብ ኢድኩም ተዋህበ  ዚዋሳወስ ዘበለ ዅሉ ህያው መብልዕኩም ይኹን እዚ ዅሉ ኸምቲ ልሙዕ ብቑሊ ሂበኩም አሎኹ  ግናኸ ስጋ ምስ ነፍሱ እቲ ደሙ ኣይትብልዕዎ  እቲ ነፍስኹም ዘለዎ ደምኩምሲ ኣነ ኽደልዮ እየ ካብ ኢድ ኵሉ ኣራዊት ክደልዮ እየ ነፍሲ ሰብ ድማ ካብ ኢድ ሰብ ካብ ኢድ ሓዉ ክደልያ እየ  ኣምላኽ ንሰብ ብመልክዑ ገይርዎ እዩ እሞ እቲ ደም ሰብ ዜፍስስ ደሙ ብሰብ ኪፈስስ እዩ  ንሳትኩም ከኣ ፍረዩን ተባዝሑን ኣብ ምድሪ ሰስኑ ኣብኣ ድማ ተባዝሑ  ኣምላኽ ከኣ ንኖህ ንደቁ ድማ ምስኡ ኸምዚ ኢሉ ተዛረቦም  ።
Religion,እንሆ ኣነ ኸኣ ምሳኻትኩምን ብድሕሬኹም ድማ ምስ ዘርእኹምን ምስቲ ምሳኻትኩም ዘሎ ዅሉ ህያው ፍጡር ኣዕዋፍ እንስሳ ምሳኻትኩም ዘሎ ዅሉ ኣራዊት ምድሪ ድማ ምስቲ ኻብ መርከብ ዝወጸ ዅሉን ምስ ኵሉ ኣራዊት ምድርን ኪዳነይ ኤቕውም አሎኹ  ኪዳነይ ከኣ ምሳኻትኩም ኤቕውም አሎኹ ድሕሪ ደጊም  ስጋ  ዘበለ  ዅሉ  ብማይ  ኣይሂ  ኣይጠፍእን  ንምድሪ  ዜጥፍእ  ማይ  ኣይሂ  ድማ  መሊሱ ኣይኸውንን  ኣምላኽ ከኣ በለ ነቲ ኣብ መንጎይን ኣብ መንጎኹምን ኣብ መንጎ እቲ ምሳኻትኩም ዘሎ ዅሉ ህያው ነፍስን ንዘለኣለም ዝገብሮ ኺዳን ምልክቱ እዚ እዩ  ቀስተይ ኣብ ደበና ኤንብር አሎኹ ንሱ ድማ ነቲ ኣብ መንጎይን ኣብ መንጎ ምድርን ዘሎ ኺዳን ምልክት ኪኸውን እዩ።
Religion, ይኸውን ከኣ ደበና ኣብ ልዕሊ ምድሪ ምስ ዘደባኑ ኣብቲ ደበና ድማ ቀስቲ ኺርኤ እዩ  ነቲ ኣብ መንጎይን ኣብ መንጎኹምን ኣብ መንጎ እቲ ኣብ ኵሉ ስጋ ዘሎ ዅሉ ህያው ነፍስን ዘሎ ኺዳነይ እዝክር ደጊምሲ እቲ ንኹሉ ስጋ ዜጥፍእ ማይ ኣይሂ ኣይኪኸውንን እዩ  እቲ ቐስቲ ድማ ኣብ ደበና ኪኸውን እዩ ኣነ ኸኣ ነቲ ኣብ መንጎ ኣምላኽን ኣብ መንጎ እቲ ኣብ ምድሪ ዘሎ ኣብ ኵሉ ስጋ ዘሎ ዅሉ ህያው ነፍስን ዘሎ ኺዳን ዘለኣለም ምእንቲ ኽዝክር ክርእዮ እየ  ኣምላኽ ድማ ንኖህ ነቲ ኣብ መንጎይን ኣብ መንጎ እቲ ኣብ ልዕሊ ምድሪ ዘሎ ዅሉ ስጋ ዘቘምክዎ ኺዳን ምልክቱ እዚ እዩ በሎ  እቶም ካብ መርከብ ዝወጹ ኦሪት ዘፍጥረት ምዕራፍ  ደቂ ኖህ ሴምን ካምን ያፌትን እዮም ካም ከኣ ኣቦ ኸነኣን እዩ   እዚኣቶም ሰለስቲኦም ደቂ ኖህ እዮም ካብዚኣቶም ከኣ ሰብ ኣብ ኩላ ምድሪ ተዘርዉ  ኖህ ድማ ሓረስታይ ምድሪ ኪኸውን ጀመረ ወይኒ ኸኣ ተኸለ  ካብ ወይኒ ሰትዩ ድማ ሰኸረ ኣብ ማእከል ድንኳኑ ኸኣ ጥራዩ ዀነ  ካም ኣቦ ኸነኣን ከኣ ሕፍረት ኣቦኡ ርእዩ ናብ ግዳም ወጺኡ ንኽልቲኦም ኣሕዋቱ ነገሮም ።
Religion,ሴምን ያፌትን ድማ ክዳን ወሲዶም ኣብ መንኩቦም ገይሮም እናኣድሓርሓሩ ሕፍረት ኣቦኦም ከደኑ ገጾም ንድሕሪት ገይሮም ሕፍረት ኣቦም ኣይረኣዩን   ኖህ ከኣ ካብ ስኽራኑ ናብ ልቡ ተመልሰ እቲ ንእሽቶ ወዱ ዝገበሮ ድማ ፈለጠ  በለ ኸኣ ከነኣን ርጉም ነሕዋቱ ባርያ ባሮት ይኹን  በለ ድማ እግዚኣብሄር ኣምላኽ ሴም ይባረኽ ከነኣን ድማ ባርያኡ ይኹን  ኣምላኽ ንያፌት የስፍሕ ኣብ ድንኳውንቲ ሴም ከኣ ይንበር ከነኣን ድማ ባርያኡ ይኹን  ኖህ ከኣ ድሕሪ ማይ ኣይሂ ሰለስተ ሚእትን ሓምሳን ዓመት ገበረ  ኵሉ ዕድመ ኖህ ትሽዓተ ሚእትን ሓምሳን ዓመት ኰነ ሞተ ድማ ምዕራፍ   ወለዶ ደቂ ኖህ እዚ እዩ ሴም ካም ያፌት ንኣታቶም ድማ ድሕሪ ማይ ኣይሂ ደቂ ተወልዱሎም  ደቂ ያፌት ጎሜርን ማጎግን ማዳይን ያዋንን ቱባልን ሜሴክን ቲራስን  ደቂ ጎሜር ከኣ ኣሽከናዝን ሪፋትን ቶጋርማን  ደቂ ያዋን ድማ ኤሊሻን ተርሺሽን ኪቲምን ዶዳኒምን  ካብዚኣቶም ደሴታት ህዝብታት በብምድሮም ነፍስ ወከፍ ከም ቋንቋኡ ከከም ዓሌታቶም በብህዝቦም ተፋላለዩ  ደቂ ካም ከኣ ኩሽን ሚስራይምን ፋጥን ከነኣንን።
Religion, ደቂ ኩሽ ድማ ሴባን ሓዊላን ሳብታን ራዕማን ሳብተካን ደቂ ራዕማ ኸኣ ሸባን ዴዳንን  ኩሽ ድማ ንኒምሮድ ወለደ ንሱ ኣብ ምድሪ ጅግና ምዃን ጀመረ    ንሱ ኣብ ቅድሚ እግዚኣብሄር ጅግና ሃዳኒ ነበረ ስለዚ ከም ኒምሮድ ኣብ ቅድሚ እግዚኣብሄር ጅግና ሃዳኒ ተባህለ  መጀመርታ መንግስቲ ድማ ባቤል ኤረክን ኣካድን ካልነን ኣብ ሃገር ሲንኣር ነበረ  ካብታ ሃገር እቲኣ ናብ ኣሶር ወጸ ንነነዌን ንሬሖቦትዒርን ከላህን ሰርሔን  ኣብ መንጎ ነዌን ካላህን ከኣ ንሬስን ሰርሔ ንሳ እታ ዓባይ ከተማ እያ   ሚስራይም ድማ ንሉዲምን ንዓናሚምን ንለሃቢምን ንናፍቱሂምን ንጳትሩሲምን ንካፍቶራውያንን ንካስሉሂምን ወለደ ካብኦም ፍልስጥኤማውያን  ወጹ ።
Religion,ከነኣን  ድማ  ንሲዶን  በዅሪ  ወዱን  ንሄትን ንይቡሳውያንን ንኣሞራውያንን ንጊርጋሳውያንን   ንሂዋውያንን ንዓርቂውያንን ንሲኒውያንን   ንኣርዋደውያንን ንጽማራውያንን ንሓማታውያንን ወለደ ድሕርዚ ዓሌታት ከነኣን ተዘርወ  ዶብ ከነኣናውያን ድማ ካብ ሶዶን በታ ንጌራር እትኣትወላ ኣቢልካ ኽሳዕ ጋዛ በታ ንሶዶምን ንጎሞራን ንኣድማን ንሴቦኢም እትኣትወላ ኣቢልካ ኸኣ ክሳዕ ላሻዕ ነበረ  እዚኣቶም በብዓሌቶም በብቛንቋኦም ኣብ ሃሃገሮም ኣብ ሄህዝቦም ደቂ ካም እዮም  ንሴም ድማ እቲ ኣቦ ዅሎም ደቂ ዔበር ዓብዪ ሓዉ ንያፌት ደቂ ተወልዱሉ  ደቂ ሴም ዔላምን ኣሹርን ኣርፋክሳድን ሉድን ኣራምን  ደቂ ኣራም ከኣ ዑጽን ሑልን ጌተርን ማሽን  ኣርፋክሳድ ድማ ንሸላሕ ወለደ ሸላሕ ከኣ ንዔበር ወለደ  ንዔበር ድማ ክልተ ወዲ ተወልዱሉ እቲ ሓደ ብዘበኑ ምድሪ ስለ እተኸፋፈለት ስሙ ፌሌግ ተባህለ ስም ሓዉ ድማ ዮቅጣን  ።
Religion,ዮቅጣን ድማ ንኣልሞዳድን ንሼለፍን ንሓጻርማዌትን ንየራሕን   ንሃደራምን ንኡዛልን ንዲቅላን  ንዖባል ንኣቢማኤልን ንሼባን  ንኦፊርን ንሓዊላን ንዮባብን ወለደ እዚኣቶም ኵሎም ደቂ ዮቅጣን እዮም  ምቕማጦም ድማ ካብ ሜሻ በታ ንሴፋር እትኣትወላ እቲ ብሸነኽ ምብራቕ ዘሎ ኸረን ነበረ  እዚኣቶም በብዓሌቶም በብቛንቋኦም ኣብ ሃሃገሮም በብህዝቦም ደቂ ሴም እዮም  ዘፍጥረት ምዕራፍ  እዚኣቶም በብወለዶኦም ኣብ ሄህዝቦም ዓሌታት ደቂ ኖህ እዮም ካብዚኣቶም ድማ ድሕሪ ማይ ኣይሂ ህዝብታት ኣብ ምድሪ ተዘርዉ ምዕራፍ   ምድሪ ብዘላ ብሓደ ቛንቋን ብሓደ ንግግርን ነበረት  ኰነ ድማ ንምብራቕ ኣቢሎም ምስ ተጓዕዙ ኣብ ምድሪ ሲነኣር ጐልጐል ረኸቡ ኣብኡ ድማ ተቐመጡ ።
Religion,ንሓድሕዶም ድማ ክላ ግዳ ጡብ ንስራሕ እሞ ብሓዊ ንድፈኖ ተባሃሀሉ እሞ ጡብ ኣብ ክንዲ እምኒ ጸብሪ ኸኣ ኣብ ክንዲ ኖራ ዀነሎም  ሽዑ ድማ ክላ ግዳ ኣብ ልዕሊ ገጽ ኵላ ምድሪ ምእንቲ ፋሕ ከይንብልሲ ከተማን ርእሱ ሰማይ ዝጥንቍር ግምብን ንስራሕ ስምና ኸኣ ነጸውዕ በሉ  እግዚኣብሄር ከኣ ነቲ ደቂ ሰብ ዝሰርሕዎ ዝነበሩ ኸተማን ግምብን ኪርኢ ወረደ  እግዚኣብሄር ድማ እንሆ ኵላቶም ሓደ ዝዘረባኦም ሓደ ህዝቢ እዮም መጀመርታ ግብሮም ከኣ እዚ እዩ ሕጂ ድማ ኪገብርዎ ኢሎም ዚህቅንዎ ዘበለ ዚኽልክሎም የልቦን  እምበኣር ማንም ንዘረባ ብጻዩ ምእንቲ ኸይሰምዕሲ ንዑ ንውረድ ኣብኡ ኸኣ ዘረባኦም ንደባልቕ በለ  እግዚኣብሄር ድማ ካብኡ ናብ ልዕሊ ገጽ ኵላ ምድሪ ፋሕ ኣበሎም ምስራሕ እታ ኸተማ ኸኣ ገደፉ ።
Religion,እግዚኣብሄር ኣብኣ ቛንቋ ዅላ ምድሪ ፋሕፋሕ ስለ ዘበለ ስም እታ ኸተማ ባቤል ተባህለ ካብኣ ኸኣ እግዚኣብሄር ናብ ልዕሊ ገጽ ኵላ ምድሪ በተኖም  ወለዶ ሴም እዚ እዩ ሴም ወዲ ሚእቲ ዓመት ኰነ ክልተ ዓመት ድሕሪ ማይ ኣይሂ ኸኣ ንኣርፋክሳድ ወለደ  ሴም ድማ ድሕርቲ ንኣርፋክሳድ ምስ ወለደ ሓሙሽተ ሚእቲ ዓመት ገበረ ኣወዳትን ኣዋልድን ከኣ ወለደ  ርፋክሳድ ድማ ሰላሳን ሓሙሽተን ዓመት ገበረ ንሻላሕ ከኣ ወለደ  ኣርፋክሳድውን ንሸላሕ ምስ ወለደ ድሕሪኡ ኣርባዕተ ሚእትን ሰለስተን ዓመት ገበረ ኣወዳትን ኣዋልድን ድማ ወለደ  ሸላሕ ከኣ ሰላሳ ዓመት ገበረ ንዔበር ወለደ ።
Religion, ሸላሕ ንዔበር ምስ ወለደ ድማ ድሕሪኡ ኣርባዕተ ሚእትን ሰለስተን ዓመት ገበረ ኣወዳትን ኣዋልድን ከኣ ወለደ  ዔበር ድማ ሰላሳን ኣርባዕተን ዓመት ገበረ ንፌለግ ከኣ ወለደ  ዔበር ንፌሌግ ምስ ወለደ ኸኣ ድሕሪኡ ኣርባዕተ ሚእትን ሰላሳን ዓመት ገበረ ኣወዳትን ኣዋልድን ድማ ወለደ  ፌሌግ ከኣ ሰላሳ ዓመት ገበረ ንረጉ ወለደ  ፌሌግ ንረጉ ምስ ወለደ ድማ ድሕሪኡ ክልተ ሚእትን ትሽዓተን ዓመት ገበረ ኣወዳትን ኣዋልድን ከኣ ወለደ  ረጉ ድማ ሰላሳን ክልተን ዓመት ገበረ ንሴሩግ ከኣ ወለደ  ረጉ ንሴሩግ ምስ ወለደ ድማ ድሕሪኡ ክልተ ሚእትን ሾብዓተን ዓመት ገበረ ኣወዳትን ኣዋልድን ከኣ ወለደ   ሴሩግ ድማ ሰላሳ ዓመት ገበረ ንናሆር ከኣ ወለደ  ሴሩግ ንናሆር ምስ ወለደ ኸኣ ድሕሪኡ ክልተ ምእቲ ዓመት ገበረ ኣወዳትን ኣዋልድን ከኣ ወለደ  ናሆር ድማ ዕስራን ትሽዓተን ዓመት ገበረ ንታራ ኸኣ ወለደ  ናሆር ንታራ ምስ ወለደ ድማ ድሕሪኡ ሚእትን ዓሰርተው ትሽዓተን ዓመት ገበረ ኣወዳትን ኣዋልድን ከኣ ወለደ  ታራ ድማ ሰብዓ ዓመት ገበረ ንኣብራምን ንናሆርን ንሃራን ወለደ  ወለዶ ታራ ኸኣ እዚ እዩ ።
Religion, ታራ ንኣብራምን ንናሆርን ንሃራንን ወለደ ሃራን ድማ ንሎጥ ወለደ  ሃራን ከኣ ኣብ ኡር ናይ ከለዳውያን ኣብታ እተወልደላ ምድሪ ኣብ ቅድሚ ኣቦኡ ታራ ሞተ  ኣብራምን ናሆርን ድማ ኣንስቲ ኣእተዉ ስም ሰበይቲ ኣብራም ሳራይ እዩ ስም ሰበይቲ ናሆር ድማ ሚልካ ጓል ሃራን ኣቦ ሚልካን ኣቦ ዪስካን እዩ  ሳራይ ከኣ መኻን ነበረት እሞ ውሉድ ኣይነበራን  ታራ ድማ ንኣብራም ወዱን ንሎጥ ወዲ ሃራን ወዲ ወዱን ንሳራይ ከኣ ሰበይቲ ወዱ ሰበይቲ ኣብራም ወዱ ወሰደ ካብ ኡር ናይ ከለዳውያን ናብ ምድሪ ከነኣን ኪኸዱ ብሓደ ወጹ ናብ ካራን ድማ መጹ ኣብኣ ኸኣ ተቐመጡ  ዕድመ ታራ ድማ ክልተ ሚእትን ሓሙሽተን ዓመት ኰነ ታራ ኸኣ ኣብ ካራን ሞተ ምዕራፍ   እግዚኣብሄር ድማ ንኣብራም በሎ ካብ ምድርኻን ካብ ኣዝማድካን ካብ እንዳ ኣቦኻን ኣነ ናብ ዘርእየካ ምድሪ ኣቢልካ ውጻእ  ንዓብዪ ህዝቢ ኽገብረካን ክባርኸካን ከኣ እየ ንስምካውን ከዕብዮ እየ ንበረኸት ድማ ክትከውን ኢኻ  ንዚባርኹኻ ክባርኾም ንዚረግመካ ድማ ክረግሞ እየ ዓሌታት ኵላ ምድሪ ድማ ብኣኻ ኪባረኹ እዮም  ።
Religion, ኣብራም ከኣ ከምቲ እግዚኣብሄር ዝበሎ ኸደ ሎጥ ድማ ምስኡ ኸደ ኣብራም ካብ ካራን ኪወጽእ ከሎ ኸኣ ወዲ ሰብዓን ሓሙሽተን ዓመት ነበረ  ኣብራም ድማ ንሳራይ ሰበይቱን ንሎጥ ወዲ ሓዉን ነቲ ዘጥረይዎ ዅሉ ጥሪቶምን ነቶም ኣብ ካራን ዘጥረይዎም ነፍሳትን ወሲዱ ንምድሪ ኸነኣን ኪኸዱ ወጹ ናብ ምድሪ ኸነኣን ከኣ መጹ   ኣብራም ድማ በታ ምድሪ ኽሳዕ ቦታ ሴኬም ክሳዕ ድዋታት ሞሬ ሓለፈ በቲ ዘበንቲ ድማ ከነኣናውያን ኣብታ ምድሪ እቲኣ ነበሩ   እግዚኣብሄር ድማ ንኣብራም ተራእዮ እዛ ምድሪ እዚኣ ንዘርእኻ ክህቦ እየ ከኣ በሎ ኣብኡውን ነቲ እተራእዮ እግዚኣብሄር መሰውኢ ሰርሓሉ  ካብኡ ናብቲ ኣብ ምብራቕ ቤትኤል ዘሎ ኸረን ተጓዒዙ ድማ ኣብኡ ድንኳኑ ተኸለ እሞ ቤትኤል ብሸነኽ ምዕራቡ ዓይ ከኣ ብምብራቑ ዀና ኣብኡ ኸኣ ንእግዚኣብሄር መሰውኢ ሰርሔ ብስም እግዚኣብሄር ተማህለለ  ኣብራም ድማ ተላዒሉ እናገዐዘ ናብ ደቡብ ኣቢሉ ኸደ  ኣብታ ሃገር ከኣ ጥሜት ኰነ ኣብታ ሃገር ጥሜት ስለ ዝበርትዔ ድማ ኣብራም ብስደት ኣብኣ ኪቕመጥ ናብ ግብጺ ወረደ   ኰነ ኸኣ ።
Religion, ናብ ግብጺ ኺኣቱ ምስ ቀረበ ንሰበይቱ ሳራይ እንሆ መልክዔኛ ሰበይቲ ምዃንኪ ፈሊጠ አሎኹ እሞ  ኪኸውን ድማ እዩ ግብጻውያን ምስ ዚርእዩኺ ሰበይቱ እያ ኺብሉ እዮም ንኣይ ቀቲሎም ንኣኺ ብህይወት ይሓድጉኺ  እምበኣር በጃኺ ብሳላኺ ምእንቲ ንኣይ ኪጥዕም ነፍሰይ ድማ ብኣኺ ክትድሕንሲ ሓብቱ እየ ደኣ በሊ በላ  ኰነ ኸኣ ኣብራም ኣብ ግብጺ ምስ ኣተወ ግብጻውያን እታ ሰበይቲ ብዙሕ መልክዔኛ ምዃና ረኣዩ  እቶም ሹማምቲ ፈርኦን ድማ ረኣይዋ ኣብ ቅድሚ ፈርኦን ከኣ ነኣድዋ ነታ ሰበይቲ ውን ናብ ቤት ፈርኦን ወሰድዋ   ንኣብራም ድማ ምእንትኣ ጽቡቕ ገበረሉ ኣባጊዕን ኣብዑርን ኣውዳልን ገላዉን ኣግራድን ኣንስትዮ ኣእዱግን ኣግማልን ነበርዎ   እግዚኣብሄር ግና ብምኽንያት ሳራይ ሰበይቲ ኣብራም ንፈርኦንን ንቤቱን ብርቱዕ ቅጽዓት ቀጽዖ  ፈርኦን ድማ ንኣብራም ናብኡ ጸዊዑ እንታይ እዩ እዚ ዝገበርካኒ ስለምንታይከ ኢኻ ሰበይትኻ ምዃና ዘየፍለጥካኒ  ስለምንታይሲ ሓብተይ እያ በልካ ሰበይተይ ክትከውን ምወሰድክዋ ነይረ ሕጂ ኸኣ እንሃትልካ ሰበይትኻ ሒዝካ ኺድ በሎ  ።
Religion, ፈርኦን ድማ ብዛዕባኡ ንሰቡ ንእኡን ንሰበይቱን ንዘለዎ ዅሉን ኬሰንይዎም ኣዘዘ  ኣብራም ከኣ ንሱን ሰበይቱን ምስ ዘለዎ ዅሉን ሎጥ ድማ ምስኡ ካብ ግብጺ ናብ ደቡብ ኣቢሉ ደየበ  ኣብራም ከኣ ብኸብትን ብብሩርን ብወርቅን ብዙሕ ሀብቲሙ ነበረ  ካብ ደቡብ እናተጓዕዘ ድማ ክሳዕ ቤትኤል ናብታ ቕድም ኣብ መንጎ ቤትኤልን ዓይን ድንኳኑ ተኺሉላ ዝነበረ ቦታ ናብታ ቕድም መሰውኢ ገይሩላ ዝነበረ ቦታ ኸደ ኣብኣ ድማ ኣብራም ብስም እግዚኣብሄር ተማህለለ  እቲ ምስ ኣብራም ዝኸደ ሎጥ ድማ ኣባጊዕን ኣብዑርን ድንኳውንትን ነበሮ  ።
Religion,እታ ምድሪ ኸኣ ብሓደ ኺነብሩ ኽትጸሮም ኣይከኣለትን ጥሪቶም ብዙሕ ነበረ እሞ ብሓደ ኺነብሩ ኣይከኣሉን  ኣብ መንጎ ጓሶት ከብቲ ኣብራምን ጓሶት ከብቲ ሎጥን ከኣ ባእሲ ዀነ በቲ ዘበን እቲ ድማ ከነኣናውያንን ፈረዛውያንን ኣብታ ምድሪ ይቕመጡ ነበሩ  ኣብራም ከኣ ንሎጥ ንሕና ኣሕዋት ኢና እሞ በጃኻ ኣብ መንጎይን ኣብ መንጎኻን ኣብ መንጎ ጓሶተይን ጓሶትካን ከኣ ባእሲ ኣይኹን  ኵላ እዛ ምድሪዶ ኣብ ቅድሜኻ ኣየላን ሕድርኻ ካባይ ተፈለ ናብ ጸጋም እንተ ኣበልካ ኣነ ድማ ናብ የማን ኤብል ናብ የማን እንተ ኣበልካ ኸኣ ኣነ ድማ ናብ ጸጋም ኤብል በሎ  ሎጥ ከኣ ዓይኑ ቋሕ ኣቢሉ ብዘሎ እቲ ጐልጐል ዮርዳኖስ ኵሉ ማይ መሊእዎ ኸም ዘሎ ረኣየ ።
Religion,እግዚኣብሄር ንሶዶምን ጎሞራን ከየጥፍኤን ከሎ እቲ ንዞዓር እትኣትወሉ ኸም ገነት እግዚኣብሄር ከም ምድሪ ግብጺ ነበረ  ሽዑ ሎጥ ንዅሉ ጐልጐል ዮርዳኖስ ሓረየ ሎጥ ከኣ ናብ ምብራቕ ኣቢሉ ተጓዕዘ እሞ ንሓድሕዶም ተፋላለዩ   ኣብራም ኣብ ምድሪ ኸነኣን ተቐመጠ ሎጥ ድማ ኣብተን ኣብቲ ጐልጐል ዘለዋ ኸተማታት ተቐመጠ ድንኳኑ ኸኣ ኽሳዕ ሶዶም ተኸለ  ሰብ ሶዶም ግና ሕሱማት ኣብ ቅድሚ እግዚኣብሄር ከኣ ኣዝዮም ሓጥኣን ነበሩ  ሎጥ ካብኡ ምስ ተፈልየ ድማ እግዚኣብሄር ንኣብራም ዓይንኻ ቋሕ ኣብል እሞ ካብዛ ዘሎኻያ ቦታ ንሰሜንን ንደቡብን ንምብራቕን ንምዕራብን ኣቢልካ ጠምት  እዛ ንስኻ እትርእያ ዘሎኻ ኵላ ምድሪ ንኣኻን ንዘርእኻን ንዘለኣለም ክህበካ እየ   ንዘርእኻ ድማ ከም ሓመድ ምድሪ ኽገብሮ እየ ።
Religion,ሰብ ሓመድ ምድሪ ኪቘጽር ዚኽእል እንተ ዀይኑ ዘርእኻ ከኣ ይቝጸር  ንኣኻ ክህበካ እየ እሞ ተንስእ ነዛ ምድሪ ብምንዋሓን ብምግፋሓን ኪድ በሎ  ኣብራም ድማ ድንኳኑ ኣልዐለ ናብቲ ኣብ ኬብሮን ዘሎ ድዋታት መምሬ መጺኡ ኸኣ ተቐመጠ ኣብኡ ድማ ንእግዚኣብሄር መሰውኢ ሰርሔ ምዕራፍ   ኰነ ድማ ብዘበን ኣምራፌል ንጉስ ሲነኣር ኣርዮክ ንጉስ ኤላሳር ክዳርላኦመር ንጉስ ዔላም ቲደዓል ድማ ንጉስ ጎይም   ንሳቶም ምስ ቤራዕ ንጉስ ሶዶምን ምስ ቢርሻዕ ንጉስ ጎሞራን ሺንኣብ ንጉስ ኣድማን ሼምኤበር ንጉስ ጸቦኢምን ንጉስ ቤላዕን ንሳ ኸኣ ዞዓር ውግእ ኣልዐሉ  እዚኣቶም ኵሎም ሓቢሮም ናብ ለሰ ሲዲም ንሱ ኸኣ ባሕሪ ጨው ተኣከቡ  ንክዳርላኦመር ዓሰርተው ክልተ ዓመት ተገዚኦምሉ ነበሩ ኣብ መበል ዓሰርተው ሰለስተ ዓመት ከኣ ዐለዉ  ።
Religion,ኣብ መበል ዓሰርተው ኣርባዕተ ዓመት  ድማ  ክዳርላኦመርን  እቶም  ምስኡ  ዝነበሩ  ነገስታትን  መጹ  ንራፋውያን  ከኣ  ኣብ ዓስጣሮትቀርናይም ንዙዛውያን ድማ ኣብ ሃም ንኤማውያን ከኣ ኣብ ጐልጐል ቂርያታይም   ንሆራውያን ድማ ኣብ ሰዒር ኣብ ከረኖም ክሳዕ እታ ኣብ ጥቓ በረኻ ዘላ ኤልጳራን ወቕዕዎም   ተመሊሶም ድማ ናብ ዔንምሽጳጥ ንሳውን ቃዴስ መጹ ንዅላ ምድሪ ኣማሌቃውያን ከኣ ነቶም ኣብ ሓጻ ጾንታማር ዝነበሩ ኣሞራውያን ድማ ወቕዕዎም  ።
Religion,ሽዑ ንጉስ ሶዶምን ንጉስ ጎሞራን ንጉስ ኣድማን ንጉስ ጸቦይምን ንጉስ ቤላዕን ንሳ ዞዓር ወጺኦም ምስ እቲኣቶም ምስ ክዳርላኦመርን ንጉስ ዔላምን ቲደዓል ንጉስ ጎይምን ኣምራፌል ንጉስ ሲነኣርን ኣርዮክ ንጉስ ኤላሳርን ኣርባዕተ ነገስታት ምስቶም ሓሙሽተ ኺዋግኡ ኣብ ለሰ ሲዲም ተሰለፉ  እቲ ለሰ ሲዲም ድማ ጐዳጕዲ ቕጥራን መሊኡ ነበረ ነገስታት ሶዶምን ጎሞራን ከኣ ሃዲሞም ኣብኡ ወደቑ እቶም ዝተረፉ ድማ ናብ ከረን ሀደሙ ።
Religion,እቲኣቶም ከኣ ናይ ሶዶምን ጎሞራን ኵሉ ገንዘብን ኵሉ ዚብላዕን ወሰዱ እሞ ኸዱ  ሎጥ ወዲ ሓዉ ንኣብራም ድማ ንሱ ኣብ ሶዶም ይነብር ነበረ እሞ ምስናይ ገንዘቡ ሒዞምዎ ኸዱ  ሓደ ዘምለጠ  ኸኣ ናብ ኣብራም እቲ እብራዊ መጺኡ እዚ ነገሮ ንሱ ድማ ኣብ ድዋታት መምሬ እቲ ኣሞራዊ ሓው ኤሽኮልን ሓው ዓኔርን ይቕመጥ ነበረ ንሳቶም ከኣ ምስ ኣብራም ኪዳን ተኣታትዮም ነበሩ  ኣብራም ድማ ሓዉ ኸም እተማረኸ ምስ ሰምዔ ሰለስተ ሚእትን ዓሰርተው ሾሞንተን ኣብ ቤቱ እተወልዱ ፍቱናት ሰብ ኣዕጢቑ ክሳዕ ዳን ደድሕሪኦም ሰዐበ   ንሱን ግዙኣቱን ተመቒሎም ከኣ ብለይቲ ወቕዕዎም ክሳዕ ሆባ ጸጋም ደማስቆ ድማ ሰጐጕዎም  ኵሉ ገንዘብ ከኣ ኣምለሰ ንሎጥ ሓዉን ገንዘቡን ከምኡ ኸኣ ነተን ኣንስትን ነቲ ህዝብን ኣምለሰ  ።
Religion,ንክዳርላኦመርን ነቶም ምስኡ ዝነበሩ ነገስታትን ስዒሩ ኺምለስ ከሎ ንጉስ ሶዶም ኪቕበሎ ናብ ለሰ ሻዌ ንሱ ኸኣ ለሰ ንጉስ ወጸ   መልከጼዴቅ ንጉስ ሳሌም ድማ ንሱ ኸኣ ካህን ልዑል ኣምላኽ እንጌራን ወይንን ኣምጽኤ  ንሱ ድማ ኣብራም በቲ ልዑል ኣምላኽ ጐይታ ሰማይን ምድርን ብሩኽ ይኹን  እቲ ንጸላእትኻ ኣብ ኢድካ ኣሕሊፉ ዝሀበካ ልዑል ኣምላኽ ከኣ ብሩኽ ይኹን ኢሉ ባረኾ ኣብራም ድማ ካብ ኵሉ ዕሽር ሀቦ  ።
Religion,ንጉስ ሶዶም ከኣ ንኣብራም እቶም ሰባት ሀበኒ እቲ ገንዘብ ድማ ንኣኻ ውሰዶ በሎ   ኣብራም ግና ንንጉስ ሶዶም ኢደይ ናብ እግዚኣብሄር ልዑል ኣምላኽ ጐይታ ሰማይን ምድርን ኣልዐልኩ  ንኣብራም ኣነ ኣሀብተምክዎ ኸይትብልሲ ብጀካቲ እቶም ኣጕባዝ ዝበልዕዎ ፈትሊ ዀነ ስራኽ ሳእኒ ዀነ ካብ ናትካ ዘበለ ገለኳ ኣይወስድን ግደ እቶም ምሳይ ዝኸዱ ሰባት ድማ ኣኔርን ኤሽኮልን መምሬን ንሳቶም ግዲኦም ይውሰዱ በሎ ምዕራፍ   ድሕርዚ ነገርዚ ቓል እግዚኣብሄር ብራእይ ከምዚ ኢሉ ናብ ኣብራም መጸ ኣብራም ኣይትፍራህ ዋልታኻ ኣነ እየ ዓስብኻ ኣዝዩ ኺበዝሕ እዩ  ኣብራም ከኣ ዎ እግዚኣብ ጐይታይ ኣነ ውሉድ ዜብለይ እኸይድ አሎኹ ወራስ ቤተይ ዚኸውን ድማ ንሱ ኣልኣዛር በዓል ደማስቆ እዩ ።
Religion,እንታይሞ ኽትህበኒ ኢኻበለ  ኣብራም ከኣ ገለ ዘርኢ ኣይሀብካንን እንሆ ድማ ሓደ ኣብ ቤተይ እተወልደ ኺወርሰኒ እዩ በለ  እንሆ ኸኣ ቃል እግዚኣብሄር ከምዚ ኢሉ ናብኡ መጸ ኣይፋሉን ካብ ከስዔኻ ዝወጸ እዩ ዚወርሰካ እምበር እዝስ ኣይወርሰካን እዩ   ንግዳም ኣውጺኡ ድማ ንሰማይ ጠምት ምቝጻሮም እትኽእል እንተዄንካ ከዋኽብቲ ቝጸር በሎ ዘርእኻውን ከምኡ ኪኸውን እዩ በሎ  ብእግዚኣብሄር ከኣ ኣመነ ንሱ ድማ ንጽድቂ ቘጸረሉ  ድማ እዛ ምድሪ እዚኣ ንርስቲ ኽህበካ ኢለ ኻብ ኡር ከለዳውያን ዘውጻእኩኻ ኣነ እግዚኣብሄር እየ በሎ  ንሱ ኸኣ ኣታ እግዚኣብሄር ኣምላኽ ኣነ ነዚኣ ኸም ዝርስተያ ብምንታይ ክፈልጥ እየ በሎ  ።
Religion,ንሱ ድማ ሰለስተ ዓመት ዝገበረት ኣርሕን ሰለስተ ዓመት ዝገበረት ጤልን ሰለስተ ዓመት ዝገበረ ድዑልን ምስ እዚ ኸኣ ባሬቶን ርግብን ኣምጽኣለይ በሎ  ነዚ ዅሉ ኣምጺኡ ድማ ኣብ ፈፍርቂ ቘረጾ ነቲ ፈፍርቂ ኸኣ ንሓድሕዱ ኣመናጺሩ ኣቐመጦ ነተን ኣዕዋፍ ግና ኣይቈረጸንን  ናብቲ ስጋ ድማ ኣሞራታት ወረዱ ኣብራም ግና ይሰጎም ነበረ  ።
Religion,ጸሓይ ክትዓርብ ከላ ድማ ንኣብራም ከቢድ ድቃስ ወደቖ እንሆ ኸኣ ናይ ብርቱዕ ጸልማት ስምባድ ወደቖ   ንኣብራም ድማ በሎ ንዘርእኻ ኣብ ዘይምድሮም ስደተኛታት ኰይኖም ከም ዝገዝእዎም ኣርባዕተ ሚእቲ ዓመት ድማ ከም ዜጨንቕዎም ኣርጊጽካ ፍለጥ  ነቲ ዚግዝእዎ ህዝቢ ድማ ኣነ ክፈርዶ እየ ድሕርቲ ንሳቶም ብዙሕ ገንዘብ ሒዞም ኪወጹ እዮም  ንስኻ ግና ብሰላም ናብ ኣቦታትካ ኽትከይድ ኢኻ ብጽቡቕ እርጋን ድማ ክትቅበር ኢኻ  ዓመጽ ኣሞራውያን ገና ኽሳዕ ሕጂ ኣይመልኤን እሞ ኣብ ራብዓይ ወለዶ ናብዚ ኺምለሱ እዮም  ኰነ ድማ ።
Religion,ጸሓይ ምስ ዐረበት ግብ ዝበለ ጸልማት ከኣ ምስ ኰነ እንሆ ድማ ዚተክኽ እቶንን ሃልሃልታ ሓውን ብመንጎ እቲ ቘረርጽ ሐለፈ  በታ መዓልቲ እቲኣ ኸኣ እግዚኣብሄር ምስ ኣብራም ከምዚ ኢሉ ኺዳን ኣተወ እዛ ምድሪ እዚኣ ኻብ ርባ  ግብጺ  ኽሳዕ  እቲ  ዓብዪ  ርባ  እቲ  ርባ  ኤፍራጥስ     ምድሪ  ቄኔውያን።
Religion,ቄኔዛውያንን ቃድሞናውያንን  ሂታውያንን ፈረዛውያንን ሬፋውያንን  ኣሞራውያንን ከነኣናውያንን ጊርጋሳውያንን ይቡሳውያንን ንዘርእኻ ክህቦ እየ ምዕራፍ   ሳራይ ሰበይቲ ኣብራም ከኣ ውሉድ ኣይወለደትሉን ነበረት ኣጋር እትብሀል ግብጻዊት ግዝእቲ ድማ ነበረታ  ሳራይ ከኣ ንኣብራም እንሆ ኣነ ኸይወልድ እግዚኣብሄር ዓጽዩኒ እዩ ምናልባሽ ብእኣ እንተ ተፋሬኹ በጃኻ ናብዛ ግዝእተይ እቶ በለቶ ኣብራም ድማ ንቓል ሳራይ ሰምዔ   ኣብራም ኣብ ምድሪ ኸነኣን ዓሰርተ ዓመት ምስ ገበረ ሳራይ ሰበይቲ ኣብራም ነታ ግብጻዊት ግዝእታ ኣጋር ወሲዳ ንኣብራም ሰብኣያ ሰበይቱ ኽትከውን ሀበቶ  ንሱ ድማ ናብ ኣጋር ኣተወ ንሳ ኸኣ ጠነሰት ።
Religion,ከም ዝጠነሰት ምስ ረኣየት ንእመቤታ ኣቃለለታ  ሳራይ ድማ ንኣብራም እዚ ዝዕገቦ ዘለኹ ናብ ልዕሌኻ ይውረድ ኣነ ግዝእተይ ኣብ ሕቝፍኻ ሀብኩኻ ከም ዝጠነሰት ምስ ረኣየት ከኣ ኣቃለለትኒ እግዚኣብሄር ኣብ መንጎይን ኣብ መንጎኻን ይፍረድ በለቶ  ኣብራም ድማ ንሳራይ እንሃ ግዝእትኺ ኣብ ኢድኪ እያ ጽቡቕ ኰይኑ ኸም እተራእየኪ ግበርያ በላ ሽዑ ሳራይ ኣዋረደታ ንሳ ኸኣ ካብ ቅድሚኣ ሀደመት ።
Religion,መልኣኽ እግዚኣብሄር ግና ኣብ ጥቓ ዓይኒ ማይ ኣብ በረኻ ኣብ ጥቓ መገዲ ሹር ኣብ ዘሎ ዓይኒ ረኸባ  ንሱ ድማ ኣቲ ኣጋር ግዝእቲ ሳራይ ካበይ መጺእኪ ናበይሲ ትኸዲ አሎኺ በላ ንሳ ኸኣ ኣነ ኻብ ቅድሚ እመቤተይ ሳራይ እሀድም አሎኹ በለት  እቲ መልኣኽ እግዚኣብሄር ከኣ ናብ እመቤትኪ ተመለሲ ኣብ ትሕቲ ኢዳ ድማ ትሕት በሊ በላ  እቲ መልኣኽ እግዚኣብሄር ከኣ ንዘርእኺ ካብ ምብዛሑ እተላዕለ ኪቝጸር ክሳዕ ዘይክኣል ኣዝየ ኸብዝሖ እየ በላ   እቲ መልኣኽ እግዚኣብሄር ድማ እንሆ ጥንስቲ ኢኺ ወዲ ኸኣ ክትወልዲ ኢኺ እግዚኣብሄር መከራኺ ሰሚዑ እዩ እሞ ስሙ እስማኤል ኣውጽእሉ  ንሱ ኣብ መንጎ ሰብ ከም ኣድጊ በረኻ ኪኸውን እዩ ኢዱ ናብ ልዕሊ ዅሉ ኢድ ኵሉ ድማ ናብ ልዕሊኡ ።
Religion,ኽትከውን እያ ኣብ ቅድሚ ዅሎም ኣሕዋቱ ኸኣ ኪነብር እዩ በለ   ንሳ ድማ ነቲ ዚርእየንስ ኣብዚዶ ርእየዮ እየ ኢላ ስም እቲ ንእኣ እተዛረበ እግዚኣብሄር ኣታ ዚርኢ ኣምላኽ ኢላ ኣውጽኣትሉ  ስለዚ እቲ ዔላ ብኤርለሓይሮይ ተባህለ ንሱ እንሆ ኣብ መንጎ ቃዴስን ባሬድን አሎ  ኣጋር ከኣ ንኣብራም ወዲ ወለደትሉ ኣብራም ድማ ነቲ ኣጋር ዝወለደትሉ ወዲ ስሙ እስማኤል ኣውጽኣሉ  በቲ ኣጋር ንኣብራም እስማኤል ዝወለደትሉ ጊዜ ድማ ኣብራም ወዲ ሰማንያን ሹድሽተን ዓመት ኰይኑ ነበረ ኣብራም ወዲ ተስዓን ትሽዓተን ዓመት ምስ ኰነ እግዚኣብሄር ተራእዮ ኣነ እቲ ዂሉ ዚኽእል ኣምላኽ እየ ኣብ ቅድመይ ተማላለስ ፍጹም ከኣ ኹን  ኪዳነይ ኣብ መንጎይን መንጎኻን ከቕውም እየ ኣዝየውን ከብዝሓካ እየ ድማ በሎ  ።
Religion,ኣብራም ከኣ ብገጹ ተደፍኤ ኣምላኽ ድማ ከምዚ ኢሉ ተዛረቦ   እንሆ ኣነስ ኪዳነይ ምሳኻ እዩ ንስኻ ኣቦ ብዙሓት ህዝብታት ክትከውን ኢኻ   ኣቦ ሪት ዘፍጥረት ምዕራፍ  ብዙሓት ህዝብታት ገይረካ እየ እሞ ኣብርሃም ደኣ እምበር ደጊም ስምካ ኣብራም ኣይጸዋዕ  ኣዝየ ኸፍርየካ እየ ህዝብታት ከም እትኸውን ድማ ክገብረካ እየ ነገስታትውን ካባኻ ኪወጹ እዮም  ኣነ ኣብ መንጎይን ኣብ መንጎኻን ኣብ መንጎ ዘርእኻን ብድሕሬኻ ድማ ኣብ ወለዶኦም ኪዳነይ ከቕውም እየ ኣነ ንኣኻን ብድሕሬኻ ድማ ንዘርእኻን ኣምላኽ ከም ዝዀንኩ እዚ ናይ ዘለኣለም ኪዳን እዩ  እዛ ምድሪ ስደትካ ኲላ ምድሪ ኸነኣን ንኣኻን ብድሕሬኻ ድማ ንዘርእኻን ንርስቲ ዘለኣለም ክህብ እየ።
Religion,ኣምላኾም ከኣ ክኸውን እየ  ኣምላኽ ድማ ንኣብርሃም በሎ ንስኻ ኸኣ ኪዳነይ ክትሕሉ ኢኻ ንስኻን ብድሕሬኻውን ዘርእኻ ኣብ ወለዶኦም ትሕልዉ  እቲ ኣብ መንጎይን ኣብ መንጎኻን ብድሕሬኻ ድማ ኣብ ዘርእኻ ዘሎ እሞ ንስኻትኩም እትሕልዉዎ ኺዳን እዚ እዩ ኣባኻትኩም ተባዕታይ ዘበለ ዂሉ ይገዘር   ስጋ ዕልቦኹም ግዘሩ እዚ ድማ ነቲ ኣብ መንጎይን መንጎኹምን ዘሎ ኺዳን ምልክት ኪኸውን እዩ  ኣባኻትኩም ወዲ ሾሞንተ መዓልቲ ተባዕታይ ዘበለ ዂሉ ኣብ ወለዶኹም ኣብ ቤት እተወልደን ካብ ማንም ካብ ዘርእኻ ዘይኰነ ወዲ ጓና ብገንዘብ እተዓደገን ይገዘር   ኣብ ቤትካ እተወልደን ብገንዘብካ እተዓደገን ብግዲ ይገዘር ኪዳነይ ኣብ ስጋኹም ኪዳን ዘለኣለም ኪኸውን እዩ  ።
Religion,ዘይተገዝረ ተባዕታይ ስጋ ዕልቦኡ ዘይተገዝረ እታ ነፍሲ እቲኣ ኺዳነይ ኣፍሪሳ እያ እሞ ካብ ህዝባ ኽትምንቈስ እያ  ኣምላኽ ድማ ንኣብርሃም ንሰበይትኻ ሳራይ ድማ ሳራ ደኣ እዩ እምበር ስማ ሳራይ ኢልካ ኣይትጸውዓያ  ክባርኻ እየ ህዝብታት ከኣ ክትከውን እያ ነገስታት ህዝብታት እኳ ደኣ ኻብኣ ኪዀኑ እዮም በሎ  ሽዑ ኣብርሃም ብገጹ ተደፍኤ ስሒቑ ድማ ብልቡ ንወዲ ሚእቲ ዓመትዶ ወዲ ይውለደሉ ሳራ ጓል ተስዓ ዓመትከ ትወልድዶ በለ  ኣብርሃም ድማ ንኣምላኽ እስማኤል ግዳ ኣብ ቅድሜኻ እንተ ዚነብር በሎ     ኣምላኽ ከኣ በለ ኣይፋልን ሰበይትኻ ሳራ ደኣ ወዲ ኽትወልደልካ እያ ስሙ ድማ ይስሃቅ ከተውጽኣሉ ኢኻ ኪዳነይ ዘለኣለም ከቕውም እየ ።
Religion,ብዛዕባ እስማኤል ድማ ጸሎትካ ሰሚዔ አሎኹ እንሆ ባሪኸዮ አሎኹ ከፍርዮን ኣዝየ ኸኣ ከብዝሖን እየ ዓሰርተው ክልተ ሹም ኪወልድ እዩ ዓብዪ ህዝቢ ድማ ኽገብሮ እየ  ግናኸ ምስቲ ሳራ ንዓመታ ኸምዛ ጊዜ እዚኣ እትወልደልካ ይስሃቅ ኪዳነይ ከቕውም እየ  ምስኡ ምዝራብ ምስ ወድኤ ኸኣ ኣምላኽ ካብ ኣብርሃም ናብ ላዕሊ ደየበ   ኣብርሃም ድማ ንወዱ እስማኤልን ነቶም ኣብ ቤቱ እተወልዱ ዂሎምን ብገንዘቡ እተዓደጉ ዂሎምን ካብ ቤተሰብ ኣብርሃም ተባዕታይ ዘበለ ዂሉ ወሲዱ ከምቲ ኣምላኽ ዝበሎ በታ መዓልቲ እቲኣ ዕልቦ ስጋኦም ገዘረ   ኣብርሃም ስጋ ዕልቦኡ ኺግዘር ከሎ ወዲ ተስዓን ትሽዓተን ዓመት ኰይኑ ነበረ  ወዱ እስማኤል ድማ ስጋ ዕልቦኡ ኺግዘር ከሎ ወዲ ዓሰርተው ሰለስተ ዓመት ኰይኑ ነበረ ።
Religion,በታ መዓልቲ እቲኣ ኣብርሃምን እስማኤል ወዱን ተገዝሩ  ኣብ ቤቱ እተወልዱ ዂሎም ቤተሰቡን ካብ ደቂ ጓና ብገንዘብ እተዓደጉን ምስኡ ተገዝሩ ንሱ ብዳህሪ መዓልቲ ኣብ ኣፍ ደገ እቲ ድንኳን ተቐሚጡ ኸሎ ድማ እግዚኣብሄር ኣብ ድዋታት መምሬ ተገልጸሉ  ኣዒንቱ ኸኣ ቋሕ ኣበለ እንሆ ድማ ሰለስተ ሰብኣይ ኣብ ቅድሚኡ ደው ኢሎም ረኣየ ምስ ረኣዮም ድማ ካብ ኣፍ ደገ እቲ ድንኳን ኪቕበሎም ጐየየ ናብ ምድሪ ኸኣ ሰገደ  በለ ድማ ጐይታይ ኣብ ቅድሜኻ ምገስ እንተ ደኣ ረኺበስ በጃኻ ንባርያኻ ኣይትሕለፈኒ  እእጋርኩም ክትሕጸቡ ሒደት ማይ ኰታ ይምጽኣልኩም ኣብ ትሕቲ እዛ ኦም ድማ ዕረፉ   ብባርያኹም ኣቢልኩም ካብ እትሓልፉስ ልብኹም ክትድግፉ ቍራስ እንጌራ ኸምጽኣልኩም ድሕርቲ ትሓልፉ ።
Religion,ከምቲ ዝበልካዮ ከምኡ ግበር ድማ በልዎ  ኣብርሃም ቀልጢፉ ናብ ሳራ ናብ ድንኳን ኣትዩ ቀልጢፍኪ ሰለስተ መስፈር ድኹም ሓርጭ ኣቘምጢዕኪ ቀጫጩ ሰንክቲ በለ  ኣብርሃም ድማ ናብ ኣሓኡ ጐይዩ ልምሉም ጽቡቕ ብተይ ወሲዱ ነቲ ግዝኡ ሀቦ ንሱ ኸኣ ኸዳልዎ ተቓለጠፈ  ርግኦን ጻልጣን እቲ ዘዳለዎ ብተይን ገይሩ ድማ ኣቕረበሎም ንሱ ድማ ኣብ ትሕቲ እታ ኦም ኣብ ጥቓኦም ደው ኢሉ ነበረ ንሳቶም ከኣ በልዑ  ንሳቶም ድማ ሰበይትኻ ሳራኸ ኣበይ ኣላ በልዎ ንሱ ኸኣ ኣብ ድንኳን እንሃ በለ  ሽዑ ንሱ ንዓመታ ኸምዚ ቕንያት እዚ ርግጽ ክምለሰካ እየ ሰበይትኻ ሳራ ድማ እንሃ ሽዑ ወዲ ኺህልዋ እዩ በለ ሳራ ኸኣ ኣብ ኣፍ እቲ ብድሕሪኡ ዘሎ ድንኳን ከላ እዚ ሰምዔት  ሕጂ ድማ ኣብርሃምን ሳራን ዕለቶም ዘብጽሑ ኣሪጎም ነበሩ ንሳራ ድማ እቲ ልምዲ ደቂ ኣንስትዮ ገዲፍዋ ነበረ  ሳራ ኸኣ ብልባ ኸምዚ ኢላ ሰሓቐት ድሕሪ እርግናይዶ ፍትወት ኪልዓለኒ ጐይታይ ድማ ኣሪጉ እዩ   እግዚኣብሄር ከኣ ንኣብርሃም ስለምንታይ ሳራ ኣሪገ ኸሎኹስ ብሓቂ ውሉድ ክወልድ እየ ኢላ ሰሓቐት።
Religion,ንእግዚኣብሄርዶ ዚጨንቆ ነገር ኣለዎ ንዓመታ ኸምዚ ቅንያት እዚ ብምዱብ ጊዜ ኽምለሰካ እየ ሳራ ድማ ወዲ ኺህልዋ እዩ በሎ  ሽዑ ሳራ ሰምቢዳ ነበረት እሞ ኣይሰሓቕኩን ኢላ ኣሉ በለት ንሱ ግና ኣይፋል ስሒቕኪ እባ ደኣ በላ  እቶም ሰባት ድማ ካብኡ ተንስኡ ንሶዶም ገጾም ከኣ ቀንዑ ኣብርሃምውን ከፋንዎም ምሳታቶም ከደ  እግዚኣብሄር ድማ እቲ ኣነ ዝገብሮ ኻብ ኣብርሃምዶ ኽሓብኦ እየ ።
Religion,ኣብርሃምሲ ዓብይን ብርቱዕን ህዝቢ ኪኸውን እዩ ዝብታት ኲላ ምድሪ ድማ ብእኡ ኺባረኹ እዮም  እግዚኣብሄር ከኣ እቲ ብዛዕባ ኣብርሃም እተዛረቦ ኼምጽኣሉ ንሱ ድማ ብድሕሩኡውን ንቤቱን ንደቁን መገዲ እግዚኣብሄር ኪሕልዉን ጽድቅን ፍርድን ከኣ ኪገብሩን ምእንቲ ኺእዝዞም ፈለጥክዎ በለ   እግዚኣብሄር ድማ ጭራሕምራሕ ሶዶምን ጎሞራን  በዚሑ  እዩ  እሞ  ሓጢኣቶም  ከኣ  ኣዝዩ  በርቲዑ  እዩ ።
Religion,ስለዚ  ኸምቲ  ናባይ  ዝመጸ ጭራሕምራሕ ፈጺሞም ገይሮምዎ ወይ ዘይገበርዎ እንተ ዀይኖም ክፈልጥ ወሪደ ኽርኢ እየ በለ  እቶም ሰባት ድማ ካብኡ ገጾም መሊሶም ናብ ሶዶም ከዱ ኣብርሃም ከኣ ገና ኣብ ቅድሚ እግዚኣብሄር ደው ኢሉ ነበረ  ኣብርሃም ድማ ቐሪቡ ነቲ ጻድቕከ ምስቲ ረሲእዶ ኸተጥፍኦ ኢኻ  ምናልባሽ ኣብታ ኸተማ ሓምሳ ጻድቃን ይርከቡ ይዀኑ እዮም እሞ ተጥፍኦምዶ ምእንቲ እቶም ኣብኣ ዘለዉ ሓምሳ ጻድቃን ኢልካስ ነታ ቦታዶ ኣይትንሕፋን  ንጻድቕ ምስቲ ረሲእ ምቕታል ከምዚ ዝበለ ነገር ምግባርሲ ኻባካ ይርሓቕ እቲ ጻድቕ ከምቲ ረሲእ ኪኸውንሲ ኻባኻ ይርሓቕ እቲ ፈራድ ኲላ ምድርስ ፍትሒዶ ኣየውጽእን እዩ በለ  እግዚኣብሄር ከኣ ኣብ ሶዶም ኣብ ማእከል እታ ከተማ ሓምሳ ጻድቃን እንተ ረኸብኩላስ ንብዘላ እታ ቦታ ምእንታኦም ኢለ ኽንሕፋ እየ በለ  ኣብርሃም ድማ መሉሱ እንሆ ኣነ መሬትን ሓመዂስትን ክነሰይ ምስ ጐይታይ ክዛረብ ደፈርኩ  ምናልባሽ ካብቶም ሓምሳ ጻድቃን ሓሙሽተ ይጐድሉ ይዀኑ ብዛዕባ እቶም ሓሙሽተዶ ንብኸተማኣ ተጥፍኣ በለ ንሱ ኸኣ ኣርብዓን ሓሙሽተን እንተ ረኸብኩላስ ኣየጥፍኣን በለ ።
Religion,ከም ብሓድሽ ድማ ምናልባሽ ኣርብዓ ይርከብዋ ይዀኑ ኢሉ ተዛረቦ ምእንቲ እቶም ኣርብዓ ኢለ ኣይገብሮን እየ በለ  ንሱ ኸኣ ጐይታይ ብምዝራበይ ደኣ ኣይትዀሪ ምናልባሽ ሰላሳ ይርከብዋ ይዀኑ በለ ሰላሳ እንተ ረኸብኩላስ ኣይገብሮን እየ በለ   ንሱ ድማ እንሆ ምስ ጐይታይ ክዛረብ ደፈርኩ ምናልባሽ ዕስራስ ግዲ ይርከብዋ ይዀኑ በለ ምእንቲ እቶም ዕስራ ኣየጥፍኣን እየ በለ  ንሱ ኸኣ ጐይታይ ሓንሳእ ጥራይ ክዛረብሲ ኣይትዀሪ ደኣ ምናልባሽ ዓሰርተስ ግዲ ይርከብዋ ይዀኑ በለ ምእንቲ እቶም ዓሰርተውን ኣየጥፍኣን እየ በለ  እግዚኣብሄር ድማ ምስ ኣብርሃም በዛሪቡ ምስ ወድኤ ከደ ኣብርሃምውን ናብ ቦታኡ ተመልሰ ኦሪት ዘፍጥረት ምዕራፍ  tምዕራፍ   እቶም ክልተ መላእኽቲ ድማ ምሸት ናብ ሶዶም መጹ።
Religion, ሎጥ ከኣ ኣብ ደገ ሶዶም ተቐሚጡ ነበረ ሎጥ ድማ ምስ ረኣዮም ኪቕበሎም ተንስኤ ብገጹ ኸኣ ናብ ምድሪ ተደፍኤ እሞ  ኣቱም ጐይተተይ በጃኹም እንሆ ኣብ ቤት ባርያኹም ኣግልሱ ኣብኣ ድማ ሕደሩ ኣእጋርኩምውን ተሓጸቡ ኣንጊህኩም ተንሲእኩም ከኣ መገድኹም ትኸዱ በለ ንሳቶም ግና ኣይፋልናን ኣብ ኣደባባይ ደኣ ንሓድር በሉ  ንሱ ኸኣ ኣዝዩ ግዲ በሎም እሞ ናብኡ ኣግሊሶም ናብ ቤቱ ኣተዉ ንሱ ድማ ቅጫ ሰንኪቱ መኣዲ ኣዳለወሎም ንሳቶምውን በልዑ  ።
Religion,ገና ኸይደቀሱ ኸለዉ ድማ ሰብ እታ ኸተማ ሰብ ሶዶም ኣጒባዝን ኣረገውትን ብዘሎ እቲ ህዝቢ ኻብ ኲሉ ሸነኽ መጺኡ ነታ ቤት ከበባ  ንሎጥ ጸዊዖም ከኣ እዞም ብለይቲ ናባኻ ዝኣተዉ ሰባት ኣበይ ኣለዉ ምእንቲ ኽንፈልጦምሲ ናባና ኣውጽኣዮም በልዎ   ሎጥ ድማ ናባታቶም ናብ ኣፍደገ ወጸ ነቲ ማዕጾውን ብድሕሪኡ ዐጸዎ   በሎም ከኣ ኣሕዋተየ ከምዚ ዝበለ ኽፉእ ኣይትግበሩ   እነዋ ሰብኣይ ዘይፈለጣ ኽልተ ኣዋልድ ኣለዋኒ በጃኹም ሕደጉ ንኣታተን ከውጽኣልኩም ባህ ዝበለኩም ግበርወን እዞም ሰባት እዚኦም ግና ኣብ ጽላል ናሕሰይ ኣትዮም እዮም እሞ ገለ እኳ ኣይትግበርዎም  ንሳቶም ግና ኣልግስ ንየው በል በሉ ድማ እዚ ሓደ ስደተኛ ዀይኑ ዝመጸስ ዳኛ ዀይኑ ኺፈርድ ይደሊ አሎ ሕጂ ግና ካብ ንኣታቶም ዝገደደ ኸነኽፍኣልካ ኢና በሉ ነቲ ሰብኣይ ንሎጥ ብሓይሊ ጐነጽዎ ማዕጾ ኺሰብሩ ድማ ቐረቡ   ሽዑ እቶም ሰባት ኣእዳዎም ኣስሊኾም ንሎጥ ናባታቶም ናብ ቤት ኣእተዉዎ ነቲ ማዕጾ ድማ ዓጸዉዎ  ነቶም ኣብ ኣፍ ቤት ዝነበሩ ሰባት ካብ ናእሽቱ ኽሳዕ ዓበይቲ ኣዖርዎም እሞ ነቲ ኣፍ ደገ ኺረኽቡ ይደኽሙ ነበሩ ።
Religion,እቶም ሰብ ድማ ንሎጥ ኣብዚ ገና ኻብ ናትካዶ አሎካ ሰብኣይ ጓልን ኣወዳትካን ኣዋልድካን ኣብዛ ኸተማ ዘሎ ናትካ ዘበለ ዂሉን ካብዛ ቦታ እዚኣ ኣውጽኣዮም   ነዛ ቦታ እዚኣ ኸኣ ጭራሕ ምራሖም ኣብ ቅድሚ እግዚኣብሄር ዓብዩ ስለዝዀነ እግዚኣብሄር ከኣ ከነጥፍኣ ልኢኹና እዩ እሞ ንሕና ኸነጥፍኣ ኢና በልዎ  ሎጥ ድማ ወጺኡ ነቶም ነዋልዱ ዘእተዉ ሰብኡት ኣዋልዱ እግዚኣብሄር ነዛ ከተማ ኼጥፍኣ እዩ እሞ ተንስኡ ካብዛ ቦታ እዚኣ ውጹ  ኢሉ  ተዛረቦም።
Religion,እቶም  ሰብኡት  ኣዋልዱ  ግና  ይዋዘ  ኸም  ዘሎ  መሲሉ  ተራእዮም    ቀይሔጸሊም ኺቐድድ ከሎ ድማ እቶም መላእኽቲ ንሎጥ ብዓመጽ እዛ ኸተማ ኸይትጠፍእሲ ሰበይትኻን እዘን ኣብዚ ዘለዋ ኽልተ ኣዋልድካን ተማሊእካ ተለዓል ኢሎም ሀወኽዎ   ንሱ ግና ደንጐየ እግዚኣብሄር ኪንሕፎ ስለ ዝደለየ እቶም ሰባት ኢዱን ኢድ ሰበይቱን ኢድ ክልቲኤን ኣዋልዱን ሒዞም ኣውጽእዎ ኣብ ወጻኢ እታ ኸተማ ድማ ሓደግዎ   ኰነ ኸኣ ናብ ወጻኢ ምስ ኣውጽእዎም ነፍስኻ ኣድሕን ንድሕሪት ገጽካ ግልጽ ኣይትበል ኣብ ብዘሎ እዚ ጐልጐል ድማ ደው ኣይትበል ምእንቲ ኸይትጠፍእ ናብ ከረን ኣቢልካ ድሓን በለ  ሎጥ ግና ኣይፋልካን ጐይታይ  እንሆ ባርያኻ ኣብ ቅድሜኻ ሞገስ ረኺቡ አሎ ንነፍሰይ ብምድሓንካ ዝገበርካለይ ምሕረትካ ድማ ኣዕቤኻዮ ኣነ ግና እቲ ኽፉእ ከየርክበንን ከይመውትን ናብ ከረን በጺሔ ኽድሕን ኣይክእልን እየ  በጃኻ እንሃ እዛ ኸተማ እዚኣ ናብኣ ንምህዳም ቀረባ እያ ንእሽቶ ኸኣ እያ ንእሽቶዶ ኣይኰነትን እሞ ነፍሰይ ብህይወት ምእንቲ ኽትነብርሲ በጃኻ ናብኣ ኽድሕን ሕደገኒ በሎም።
Religion,ንሱ ድማ ነታ እተዛረብካላ ኸተማ ኸይግልብጣስ እንሆ በዚ ነገርዚውን ሕራይ ኢለካ እየ  ኣብኣ ኸይበጻሕካ ገለ ነገር ክገብር ኣይክእልን እየ እሞ ቀልጢፍካ ናብኣ ድሓን በሎ ስለዚ ስም እታ ኸተማ ዞኣር ተባህለት  ሎጥ ኣብ ዞኣር ምስ ኣተወ ድማ ኣብታ ምድሪ ጸሓይ በረቐት  ሽዑ እግዚኣብሄር ካብ ሰማይ ኣብ ልዕሊ ሶዶምን ኣብ ልዕሊ ጎሞራን ካብ እግዚኣብሄር ዲንን ሓውን ኣዝነመ   ነዘን  ከተማታት እዚኤንን ንዂሉ ጐልጐልን ኣብተን ከተማታት ንዚነብሩ ዂሎምን ንብቝሊ ምድርን ገልበጠ  ሰበይቲ ሎጥ ግና ንድሕሪት ክትርኢ ግልጽ በለት ሓወልቲ ጨው ከኣ ዀነት  ኣብርሃም ድማ ንጽብሒቱ ናብታ ኣብ ቅድሚ እግዚኣብሄር ደው ኢሉላ ዝነበረ ቦታ ኣንግሄ   ናብ ሶዶምን ጎሞራን ናብ ብዘላ ምድሪ ጐልጐልን ኣማዕደወ እንሆ ኸኣ ካብታ ሃገር ትኪ እቶን ዚመስል ትኪ ኺለዐል ረአየ   ከምዚ ኸኣ ዀነ ኣምላኽ ነተን ኣብ ጐልጐል ዝነበራ ኸተማታት ኬጥፍእ ከሎ ኣምላኽ ንኣብርሃም ዘከሮ ነተን ሎጥ ተቐሚጥወን ዝነበረ ኸተማታት ኪግልብጥ ከሎ ንሎጥ ካብ ማእከል ምግልባጥ ኣውጽኦ  ሎጥ ከኣ ኣብ ዞኣር ንምቕማጥ ፈሪሁ ነበረ ።
Religion,እሞ ኣብ ዞኣር ደይቡ ክልቲኤን ኣዋልዱ ድማ ምስኡ ኣብ ከረን ተቐመጡ ንሱን ክልቲኤን ኣዋልዱን ኣብ በዓቲ ተቐመጡ  ታ ቦዂሪ ኸኣ ነታ ንእሽቶ ኣቦና ኣሪጉ እዩ ኣብ ምድሪ ድማ ከም ልማድ ኵሉ ምድሪ ዜእትወና ሰብኣይ የልቦን   ንዒ ነቦና ወይኒ ነስትዮ ካብ ኣቦና ዘርኢ ምእንቲ ኸነትርፍሲ ምስኡ ንደቅስ በለታ  እሞ በታ ለይቲ እቲኣ ነቦኤን ወይኒ እስተያኦ እታ በዂሪ ድማ ኣትያ ምስ ኣቦኣ ደቀሰት ንሱ ግና ምድቃሳን ምትንስኣን ኣይፈለጠን  ኰነ ኸኣ ንጽብሒቱ እታ በዅሪ ነታ ንእሽቶ እንሆ ትማሊ ለይቲ ምስ ኣቦይ ደቂሰ በዛ ለይቲ እዚኣ ድማ ወይኒ ነስትዮ ካብ ኣቦና ዘርኢ ምእንቲ ኸነትርፍ ንስኺ ድማ ኣቲኺ ምስኡ ደቅሲ በለታ  በታ ለይቲ እቲኣ ድማ ነቦኤን ወይኒ ኣስተያኦ እታ ንእሽቶ ኸኣ ከይዳ ምስኡ ደቀሰት ንሱ ግና ምድቃሳን ምትንስኣን ኣይፈለጠን ።
Religion,ክልቲኤን ደቂ ሎጥ ከኣ ካብ ኣቦኤን ጠነሳ   እታ በዅሪ ወዲ ወለደት ስሙ ኸኣ ሞኣብ ኣውጽኣትሉ ንሱ ኽሳዕ ሎሚ ኣቦ ሞኣባውያን እዩ  እታ ንእሽቶ ንሳ ድማ ወዲ ወለደት ስሙ ብንዓሚ ኣጽኣትሉ ንሱ ኽሳዕ ሎሚ ኣቦ ደቂ ዓሞን እዩ  ኣብርሃም ድማ ካብኡ ንምድሪ ደቡብ ኣቢሉ ተጓዕዘ ኣብ መንጎ ቃዴስን ሹርን ተቐመጠ ኣብ ጌራር ከኣ ስደተኛ ዀይኑ ነበረ  ኣብርሃም ድማ ብዛዕባ ሰበይቱ ሳራ ሓብተይ እያ በለ ኣቢሜለክ ንጉስ ጌራር ከኣ ልኢኹ ንሳራ ወሰዳ  ኣምላኽ ግና ናብ ኣቢሜለክ ለይቲ ብሕልሚ መጺኡ እዛ ወሲድካያ ዘሎኻ ሰበይቲ በዓልቲ ሰብኣይ እያ እሞ እንሆ ብሰራ ኽትመውት ኢኻ በሎ   ኣቢሜለክ ከኣ ኣይቀረባን ነበረ እሞ ጐይታይ ንጻድቕ ህዝቢውንዶ ትቐትል ኢኻ  ባዕሉዶ ኣይኮነን ንሳ ሓብተይ እያ ዝበለኒ ንሳ ባዕላ ድማ ንሱ ሓወይ እዩ በለት።
Religion,ብጽጹይ ልበይን ብጽሩይ ኢደይን እየ ነዚ ዝገበርኩ በለ  ኣምላኽ ከኣ ብሕልሚ ኣነውን እዚ ብጽጹይ ልብኻ ከም ዝገበርካዮ ፈሊጠ ኣነ ድማ ኣብ ቅድመይ ሓጢኣት ከይትገብር ከልከልኩኻ ስለዚ ኽትትንክያ ኣይፈቐድኩልካን  ሕጂ ኸኣ ሰበይቲ እቲ ሰብኣይ ምለሳ ነብዪ እዩ እሞ ምእንቲ ኽትድሕን ከኣ ንሱ ይጸልየልካ እንተ ዘይመለስካያ ግና ንስኻን ናትካ ዘበለ ዅሉን ብርግጽ ከም እትመውት ፍለጥ በሎ   ኣቢሜለክ ንጽብሒቱ ኣንጊሁ ተንስኤ ንዅሎም ገላውኡ ጸዊዑ እዚ ነገርዚ ዅሉ ኣዘንተወሎም እቶም ሰባት ከኣ ኣዝዮም ፈርሁ   ኣቢሜለክ ከኣ ንኣብርሃም ጸዊዑ እዚ ዝገበርካና እንታይ እዩ ኣባይን ኣብ መንግስተይን ዓብዪ ሓጢኣት ዘምጻእካልና እንታይ በዲለካ ነይረ እየ ዘይግበር ግብሪ እንካ ደኣ ገበርካኒ በሎ  ኣቢሜለክ ድማ ንኣብርሃም እንታይ ተራእዩካ ኢኻ እዚ ነገርዚ ዝገበርካ በሎ  ኣብርሃም ከኣ ኣብዛ ቦታ እዚኣ ብርግጽ ፍርሃት ኣምላኽ የልቦን እሞ ብምኽንያት ሰበይተይ ኪቐትሉኒ እዮም ኢለ እየ  ንሳ ድማ ብሓቂ ሓብተይ ጓል ኣቦይ እያ ጓል ኣደይ ግና ኣይኰነትን ሰበይተይ ት ዘፍጥረት ምዕራፍ  ከኣ ዀነት።
Religion,ኰነ ድማ ኣምላኽ ካብ ቤት ኣቦይ ምስ ኣውጽኣኒ ኣብ ኵሉ ዝኣቶናዮ ቦታ ብዛዕባይ ንሱ ሓወይ እዩ ክትብሊ እዚ እዩ እተርእይኒ ሞገስኪ በልክዋ በለ  ኣቢሜለክ ኣባጊዕን ኣሓን ተባዕትዮን ኣንስትዮን ባሮት ወሲዱ ኸኣ ንኣብርሃም ሀቦ ሰበይቱ ሳራ ድማ መለሰሉ  ኣቢሜለክ ከኣ እንሆ ምድረይ ኣብ ቅድሜኻ እያ ኣብ ዝሓይሽ መሲሉ እተራእየካ ተቐመጥ በለ  ንሳራ ድማ እንሆ ንሓውኪ ሽሕ ሲቃል ብሩር ሂበዮ አሎኹ እንሆ እዚ ኣብ ቅድሚ እቶም ምሳኺ ዘለዉ ዅሎም መጐልበቢ ዓይኒ ይኹንኪ ኣብ ቅድሚ ዅሉውን ተሰይምኪ በላ   እግዚኣብሄር ምኽንያት ሳራ ሰበይቲ ኣብርሃም ኢሉ ኣብ ቤት ኣቢሜለክ ንዝነበረ ዅሉ ማህጸን ፈጺሙ ዐጽይዎ ነበረ እሞ ኣብርሃም ድማ ንኣምላኽ ለመነ ኣምላኽውን ንኣቢሜለክን ንሰበይቱን ኣግራዱን ኣሕወየ ወለዱ ኸኣ ምዕራፍ   እግዚኣብሄር ድማ ከምቲ ዝበሎ ንሳራ በጽሓ እግዚኣብሄር ከኣ ንሳራ ኸምቲ እተዛረቦ ገበረላ  ሳራ ድማ ጠነሰት በቲ ኣምላኽ እተዛረቦ ምዱብ ወርሓት ከኣ ንኣብርሃም ኣብ እርግናኡ ወዲ ወለደትሉ   ኣብርሃም ድማ ነቲ እተወልደሉ ወዱ ሳራ ዝወለደትሉ ስሙ ይስሃቅ ኣውጽኣሉ።
Religion,ኣብርሃም ከኣ ንይስሃቅ ወዱ ከምቲ ኣምላኽ ዝኣዘዞ ወዲ ሾሞንተ መዓልቲ ምስ ኰነ ገዘሮ   ኣብርሃም ድማ ወዱ ይስሃቅ ኪውለደሉ ኸሎ ወዲ ሚእቲ ዓመት ኰይኑ ነበረ  ሳራ ኸኣ ኣምላኽ ሰሓቕ ገበረለይ እዚ ዝሰምዔ ዘበለ ኹሉ ኸኣ ምሳይ ይስሕቕ በለት  ኣብ እርግናኡ ወዲ ወሊደሉ እየ እሞ ሳራ ቘልዓ ተጥቡ ኸም ዘላስ ንኣብርሃም መን ምነገሮ ድማ በለት  እቲ ቘልዓ ኸኣ ዐበየ ጡብውን ሓደገ በታ ይስሃቅ ጡብ ዝሓደገላ መዓልቲ ድማ ኣብርሃም ዓብዪ ምሳሕ ገበረ  ሳራ ድማ እቲ ኣጋር ግብጻዊት ንኣብርሃም ዝወለደትሉ ወዲ ኼላግጽ ረአየት  ንኣብርሃም ድማ ወዲ እዛ ባርያ እዚኣ ምስ ወደይ ምስ ይስሃቅ ኣይወርስን እዩ እሞ ነዛ ባርያ እዚኣን ንወዳን ኣውጽኣዮም በለቶ  እዚ ነገርዚ ኸኣ ንኣብርሃም ብምኽንያት ወዱ ኣዝዩ ኽፉእ ኰይኑ ተራእዩ  ኣምላኽ ድማ ንኣብርሃም ብናይ እዚ ወድን ብናይ እዛ ባርያኻን ክፉእ ኰይኑ ኣይርኤኻ ብይስሃቅ እዩ ዘርኢ ዚጽውዓልካ እሞ ብዅሉ ሳራ እትብለካ ዘላ ቓላ ስማዕ  ንወዲ እዛ ባርያ ድማ ዘርእኻ ስለ ዝዀነ ህዝቢ ኽገብሮ እየ በሎ  ንጽብሒቱ ኸኣ ኣብርሃም።
Religion,ኣንጊሁ ተንሲኡ እንጌራን ሓርቢ ማይን ወሲዱ ንኣጋር ሀባ ኣብ መንኩባ ድማ ኣሰከማ እቲ ቘልዓውን ሂቡ ሰደዳ ንሳ ኸኣ ኸይዳ ኣብ በረኻ ብኤርሸባዕ ኰብለል ትብል ነበረት  እቲ ማይ ካብ ሓርቢ ተወድኤ ኸኣ እቲ ቘልዓ ኣብ ትሕቲ ሓንቲ ኦም ይውደቕ ሐደገቶ  ሞት እዚ ቘልዓ ኸይርኢ ኢላ ድማ ኸደት እሞ ምውርዋር ቀስቲ ዚአክል ርሒቓ ኣብ መንጽሩ ተቐመጠትኣብ መንጽሩ ተቐሚጣ ድማ ዓው ኢላ በኸየት  ኣምላኽ ከኣ ድምጺ እቲ ቘልዓ ሰምዔ መልኣኽ ኣምላኽ ድማ ንኣጋር ካብ ሰማይ ጸዊዑ ኣጋር እንታይ ኴንኪ ኢኺ ኣምላኽ ድምጺ እቲ ቘልዓ ኣብታ ዘለዋ ኸሎ ሰሚዕዎ እዩ እሞ ኣይትፍርሂ  ነቲ ቘልዓ ዓብዪ ህዝቢ ኽገብሮ እየ እሞ ተንስኢ ኣልዒልኪ ብኢድኪ ደግፍዮ በላ  ኣምላኽ ድማ ዓይና ኸፈተላ ዔላ ማይ ከኣ ረኣየት ከይዳ ኸኣ ሓርባ ማይ መሊኣ ነቲ ቘልዓ ኣስተየቶ  ኣምላኽ ድማ ምስቲ ቘልዓ ነበረ ንሱ ኸኣ ዓበየ ኣብ በረኻውን ተቐመጠ ቀስተኛ ኸኣ ዀነ  ንሱ ኣብ በረኻ ጳራን ይቕመጥ ነበረ ኣዲኡ ድማ ካብ ሃገር ግብጺ ሰበይቲ ኣምጽኣትሉ  ኰነ ኸኣ በቲ ዘበን እቲ ኣቢሜለክ ምስ ፊኮል ሓለቓ ሰራዊቱ መጺኡ ንኣብርሃም ከምዚ ኢሉ ተዛረቦ ኣምላኽ ብትገብሮ ዘበለ ኵሉ ምሳኻ እዩ  ዘፍጥረት ምዕራፍ   ሕጂ ኸኣ ከምቲ ኣነ ለውሃት ዝገበርኩልካ ንኣይን ነዛ ስደተኛ ዄንካ እትነብራ ዘሎኻ ምድርን ከምኡ ኽትገብር እምበር ንኣይን ንደቀይን ንደቂ ደቀይን ከይትጠልም ብኣምላኽ መሓለለይ ።
Religion,ኣብርሃም ከኣ ኣነ እምሕል በለ  ኣብርሃም ድማ ብዛዕባ ባሮት ኣቢሜለክ ብሓይሊ ዝሓዝዋ ዔላ ማይ ንኣቢሜለክ ወቐሶ   ኣቢሜለክ ከኣ ነዚ ነገር እዝስ መን ከም ዝገበሮ ኣይፈለጥኩን ንስኻ ድማ ኣይነገርካንን ኣነውን ብዘይሎሚ ኣይሰማዕኩን በለ   ኣብርሃም ድማ ኣባጊዕን ኣብዑርን ወሲዱ ንኣቢሜለክ ሀቦ ክልቲኦም ከኣ ኪዳን ተኣታተዉ  ኣብርሃም ድማ ካብ መጋርያኡ ሾብዓተ ሽበን ንበይነን ፈለየ  ኣቢሜለክ ከኣ ንኣብርሃም እዘን ንበይነን ዝፈሌኻየን ሾብዓተ ሽበን እንታይ እየን በሎ  ንሱ ድማ ነዛ ዔላ እዚኣ ኣነ ኸም ዝዀዓትክዋ ምእንቲ ንኣይ ምስክር ኪዀናኒ እዘን ሾብዓተ ሽበን እዚኤን ካብ ኢደይ ክትወስድ በለ  ስለዚ ኽልቲኦም ኣብኣ ስለ እተማሓሐሉ ነታ ቦታ እቲኣ ብኤርሸባዕ ኢሉ ኣውጽኣላ  ኣብ ብኤርሸባዕ ከኣ ኪዳን ተኣታተዉ ኣቢሜለክ ድማ ተንሲኡ ምስ ፊኮል ሓለቓ ሰራዊቱ ናብ ምድሪ ፍልስጥኤማውያን ተመልሱ   ኣብርሃም ከኣ ኣብ ብኤርሸባዕ ተምሪ ተኸለ ኣብኣውን ብስም እግዚኣብሄር ዘለኣለማዊ ኣምላኽ ተማህለለ ።
Religion,ኣብርሃም ድማ ኣብ ምድሪ ፍልስጥኤማውያን ስደተኛ ዀይኑ ነዊሕ ዘበን ተቐመጠ ድሕርዚ ነገርዚ ኸኣ ዀነ ኣምላኽ ንኣብርሃም መከሮ በሎውን ኣብርሃም ንሱ ኸኣ እኔኹ በለ  እምበኣር ነቲ እትፈትዎ ሓደ ወድኻ ይስሃቅ ውሰድ እሞ ናብ ምድሪ ሞርያ ኺድ ኣብኣ ድማ ኣብ ሓደ ኻብቲ ኣነ ዝነግረካ ኣኽራን ንዚሓርር መስዋእቲ ሰውኣዮ በለ  ንጽብሒቱ ድማ ኣብርሃም ኣንጊሁ ተንስኤ ኣድጉ ጽዒኑ ክልተ ግዙኣቱን ወዱ ይስሃቅን ምስኡ ወሰደ ንዝሐርር መስዋእቲ ዚኸውን ዕጨይቲውን ፈለጸ ተንሲኡ ድማ ናብታ ኣምላኽ ዝነገሮ ቦታ ኸደ  ኣብርሃም ኣብ ሳልሰይቲ መዓልቲ ኣዒንቱ ኣንቃዕሪሩ ነታ ቦታ ብርሑቕ ረአያ  ኣብርሃም ድማ ንግዙኣቱ ምስ እዛ ኣድጊ ኣብዚ ጽንሑ ኣነን እዚ ወድን ከኣ ናብቲ ኼድና ኽንሰግድ ኢና ናባኻትኩም ድማ ንምለስ በሎም  ።
Religion,ኣብርሃም ድማ እቲ ንዚሐርር መስዋእቲ ዚኸውን ዕጨይቲ ወሲዱ ንወዱ ይስሃቅ ኣሰከሞ ሓውን ካራን ከኣ ብኢዱ ወሰደ ክልትኦም ድማ ብሓደ ኸዱ  ይስሃቅ ነቦኡ ኣብርሃም ኣቦየ ኢሉ ተዛረቦ ንሱ ኸኣ እነኹ ወደይ በሎ ንሱ ድማ ሓውን ዕጨይትንሲ እንሆ እቲ ንዝሓርር መስዋእቲ ዝኸውን በጊዕ ደኣ ኣበይ አሎ በለ  ኣብርሃም ከኣ ወደየ እቲ ንዚሐርር መስዋእቲ ዚኸውን በጊዕሲ ኣምላኽ ንርእሱ ይሓልዮ በለ ክልቲኦም ድማ ብሓደ ኸዱ   ናብታ ኣምላኽ ዝነገሮ ቦታ መጹ ኣብርሃም ድማ ኣብኣ መሰውኢ ሰርሔ ዕጨይቲ ኸኣ ጸፍጸፈሉ ንወዱ ይስሃቅ ኣሲሩ ድማ ኣብቲ መሰውኢ ኣብ ልዕሊ እቲ ዕጨይቲ በጥ ኣበሎ   ኣብርሃም ድማ ንወዱ ኺሓርድ ኢዱ ዘርጊሑ ካራ ወሰደ   መልኣኽ እግዚኣብሄር ከኣ ካብ ሰማይ ጸዊዑ ኣብርሃም ኣብርሃም በሎ ንሱውን እኔኹ በለ  ንሱ ድማ ነዚ ሓደ ውሉድካ እኳ ካብ ዘይከላእካንስ ንእግዚኣብሄር ከም እትፈርህ ሕጂ ፈሊጠ አሎኹ እሞ ኢድካ ኣብዚ ወዲ ኣይትዘርግሕ ገለን ኣይትግበሮ በለ  ኣብርሃም ድማ ዓይኑ ቛሕ ኣበለ እንሆ ኸኣ ኣብ ድሕሪኡ ቐርኑ ብሓረግ እተታሕዘ ድዑል ረአየ ኣብርሃም ድማ ከይዱ ነቲ ድዑል ወሲዱ ኣብ ክንዲ ወዱ ንዚሓርር መስዋእቲ ሰውኦ  ኣብርሃም ከኣ ስም እታ ቦታ እቲኣ እግዚኣብሄር ይርኢ ኢሉ ኣውጽኣላ ንሱ እቲ ኽሳዕ ሎሚ ኣብ ከረን እግዚኣብሄር ይሕለ ዚብሀል ዘሎ እዩ  መልኣኽ እግዚኣብሄር  ድማ  ካልኣይ  ሳዕ  ካብ  ሰማይ  ንኣብሃም  ጸውዖ ።
Religion,ብርእሰይ  መሐልኩ  ይብል  ዘፍጥረት ምዕራፍ  እግዚኣብሄር እዚ ነገርዚ ኻብ እትገብር ነቲ ሓደ ውሉድካን ካብ ዘይትኸልእ  ስለዚ ኣዝየ ኽባርኸካ እየ ንዘርእኻ ድማ ከም ከዋኽብቲ ሰማይን ከምቲ ኣብ ገምገም ባሕሪ ዘሎ ሑጻን ኣዝየ ኸብዝሖ እየ ዘርእኻ ድማ ደጌታት ጸላእቱ ኺወርስ እዩ   ቃለይ ስለ ዝሰማዕካ ድማ ህዝብታት ኵላ ምድሪ ብዘርእኻ ኪባረኹ እዮም በሎ  ኣብርሃም ከኣ ናብ ግዙኣቱ ተመልሰ ተላዒሎም ከኣ ብሓንሳእ ናብ ብኤርሸባዕ ከዱ ኣብርሃም ድማ ኣብ ብኤርሸባዕ ተቐመጠ  ኰነ ኸኣ ድሕርዚ ነገርዚ ንኣብርሃም እንሆ ሚልካ ድማ ንናሆር ሓውካ ደቂ ወሊዳትሉ ኢሎም ነገርዎ  ዑጽ እቲ በዅሩ ሓዉ ድማ ቡዝ ቄሙኤል ከኣ ኣቦ ኣራም   ኬሴድን ሓዞን ጲልደሽን ይድላፍን ቤቱኤልን  ።
Religion, ቤቱኤል ድማ ንርብቃ ወለደ እዚኣቶም ሾሞንቲኦም ሚልካ ንናሆር ሓዉ ኣብርሃም ወለደትሉ  ሬኡማ ዝስማ ሰበይቲ ወሰኑ ንሳ ድማ ጤባሕን ጋሓሞን ታሓሽን መዓካን ወለደት ምዕራፍ   ዕድመ ሳራ ድማ ሚእትን ዕስራን ሾብዓተን ዓመት ኰነ እዚ እዩ ዓመታት ሳራ   ሳራ ኣብ ቂርያትኣርባዕ ንሳ ኬብሮን ኣብ ምድሪ ኸነኣን ሞተት ኣብርሃም ድማ ንሳራ ኺሐዝነላን ኪበኽየላን መጸ  ኣብርሃም ከኣ ኣብ ቅድሚ እታ ምውትቱ ተንስኤ ንደቂ ሔት ድማ  ኣነ ኣብ ማእከልኩም ጋሻን መጻእተኛን እየ ነዛ ምውትተይ ካብ ቅድሚ ገጸይ ዝቐብረሉ ርስቲ መቓብር ምሳኻትኩም ሀቡኒ ኢሉ ተዛረቦም  ደቂ ሔት ድማ ንኣብርሃም  ጐይታይ ስምዓና ንስኻ ኣብ ማእከልና ናይ ኣምላኽ መስፍን ኢኻ ካብ መቓብርና ሐሪኻ ምውትኻ ቕበር ካባና ሓደኳ ምውትኻ ንምቕባር መቓብሩ ዚኸልኣካ የልቦን ኢሎም መለሱሉ   ኣብርሃም ከኣ ተንሲኡ ንህዝቢ እታ ሃገር ንደቂ ሔት ሰገደሎም  ንምውተይ ክቐብር ፈቒድኩምለይ እንተ ዄንኩምሲ ስምዑኒ ንዔፍሮን ወዲ ጾሓር እታ ኣብ ደረት ግራቱ ኣብ ማክጴላ ዘላ በዓቱ ኺህበኒ እሞ ንርስቲ መቓብር ኣብ ማእከልኩም ብምሉእ ዋጋ ኺህበኒ ለምኑለይ ኢሉ ተዛረቦም።
Religion, ዔፍሮን ከኣ ኣብ ማእከል ደቂ ሔት ተቐሚጡ ነበረ ዔፍሮን እቲ ሔታዊ ድማ ኵሎም እቶም ብኣፍ ደገ ኸተማኡ ዚአቱ ደቂ ሔት እናሰምዑ ንኣብርሃም  ኣይፋልካን ጐይታይ ስምዓኒ ደኣ እታ ግራት እህበካ እታ ኣብኣ ዘላ በዓቲ ድማ እህበካ ደቂ ህዝበይ እናረኣዩ እህበካ አለኹ ምውትኻ ቕበር ኢሉ መለሰሉ  ኣብርሃም ከኣ ኣብ ቅድሚ ህዝቢ እታ ሃገር ሰገደ  ንዔፍሮን ድማ እቶም ህዝቢ እታ ሃገር እናሰምዑ እንተ ትሰምዓኒ ዀታ ኣነ ዋጋ እታ ግራት ክህብ ካባይ ውሰድ እሞ ምውትተይ ኣብኣ ክቐብር ኢሉ ተዛረቦ ።
Religion, ዔፍሮን ድማ ንኣብርሃም  ጐይታይ ስምዓኒ ደኣ ናይ ኣርባዕተ ሚእቲ ሲቃል ብሩር ምድሪ ኣብ መንጎይን ኣብ መንጎኻን እንታይ እያ ምውትኻ ግዳ ቕበር ኢሉ መለሰሉ  ኣብርሃም ድማ ንዔፍሮን ሰሚዑ እቲ ዔፍሮን ደቂ ሔት እናሰምዑ እተዛረቦ ዋጋ ከምቲ ኣብ ነጋድ ዚተሓላለፍ ዝበለ ኣርባዕተ ሚእቲ ሲቃል ብሩር መዘነሉ  በዚ ኸምዚ ኸኣ እታ ኣብ ማክጴላ ኣብ መንጽር መምሬ ዝነበረት ግራት ዔፍሮን እታ ግራትን ኣብኣ ዘላ በዓትን ኣብታ ግራትን ኣብ ዙርያኣ ኣብ ዘሎ ዅሉ ዶባን ዝነበረ ኣእዋምን  ደቂ ሔት እናረኣዩ ኣብ ቅድሚ እቶም ብደገ ኸተማኡ ዚኣትዉ ዅሎም ገንዘብ ኣብርሃም ኰይኑ ቘመ  ድሕርዚ ድማ ኣብርሃም ንሰበይቱ ሳራ ኣብ በዓቲ ግራት ማክጴላ ኣብ መንጽር መምሬ ንሳ ኸኣ ኬብሮን ኣብ ምድሪ ኸንኣን ቀበራ  ።
Religion,እታ ግራትን እታ ኣብኣ ዘላ በዓትን ድማ ካብ ደቂ ሔት ንኣብርሃም ርስቲ መቓብር ኰይና ቘመት ኣብርሃም ከኣ ነዊሕ ዕድመ ዝገበረ ኣረጊት ነበረ እግዚኣብሄር ድማ ንኣብርሃም ብዅሉ ባሪኽዎ ነበረ  ኣብርሃም ከኣ ነቲ ኣረጊት ግዙእ ቤቱ ኣዛዝ ኩሉ ገንዘቡ በጃኻ ኢድካ ኣብ ትሕቲ ሰለፈይ ኣንብር   ካብ ኣዋልድ እዞም ኣነ ኣብ ማእከሎም ዝነብር ዘሎኹ ከነኣናውያን ንወደይ ሰበይቲ ኸይተተኣታትዎ ብእግዚኣብሄር ኣምላኽ ሰማይን ኣምላኽ ምድርን ኤምሕለካ አሎኹ  ናብ ሃገረይን ናብ ዓሌተይን ኬድካ ደኣ ንወደይ ይስሃቅ ሰበይቲ ኣምጽኣሉ በሎ  እቲ ግዙእ ከኣ ምናልባሽ እታ ሰበይቲ ናብዛ ሃገር ደድሕረይ ክትስዕብ እንተ ዘይፈተወትከ ንወድኻ ናብታ ንስኻ ዝወጻእካላ ሃገርዶ ብግዲ ኽመልሶ እየ በሎ  ኣብርሃም ድማ ንወደይ ናብኣ ኸይትመልሶ ተጠንቀቕ  ።
Religion,እቲ ኻብ ቤት ኣቦይን ካብታ እተወለድኩላ ሃገርን ዘውጽኣኒ እግዚኣብሄር ኣምላኽ ሰማይ ንሱ ኸኣ እዛ ምድሪ እዚኣ ንዘርእኻ ክህባ እየ ኢሉ እተዛረበንን ዝመሐለለይን ንሱ መልኣኹ ቀቅድሜኻ ኺልእኽ እዩ እሞ ካብኡ ንወደይ ሰበይቲ ኸተምጽኣሉ ኢኻ  እታ ሰበይቲ ደድሕሬኻ ኽትስዕብ እንተ ዘይፈተወት ግና ንስኻ ኻብዛ ማሕላይ ንጹህ ኢኻ ሓንትስ ንወደይ ደኣ ናብኡ ኣይትምለሶ በሎ  እቲ ግዙእ ኢዱ ኣብ ትሕቲ ሰለፍ ጐይታኡ ኣብርሃም ኣንበረ ከምዚ ነገርዚ ገይሩ ኸኣ መሓለሉ  እቲ ግዙእ ድማ ካብ ኣግማል ጐይታኡ ዓሰርተ ገመል ወሲዱ ካብ ኵሉ ዘዝጸበቐ ዘበለ ናይ ጐይታኡ ሒዙ ተበገሰ ተንሲኡ ድማ ናብ መሶጶታምያ ናብ ከተማ ናሆር ከደ  ኣጋ ምሸት በታ ማይ ኪቐድሓላ ዚወጻላ ጊዜ ኸኣ ኣብ ወጻኢ ኸተማ ኣብ ጥቓ ዔላ ማይ ነተን ኣግማል ኣብረኸን  በለ ድማ ኣታ እግዚኣብሄር ኣምላኽ ጐይታይ ኣብርሃም ሎሚ ዀታ ኣገባግበለይ ንጐይታይ ኣብርሃም ከኣ ምሕረት ግበር  እንሆ ኣነ ኣብ ጥቓ እዚ ዓይኒ ማይ ደው ኢለ አሎኹ ኣዋልድ ደቂ እዛ ኸተማ ኸኣ ማይ ኪቐድሓ ይወጻ ኣለዋ  ይኹን ከኣ ማይ ክሰቲ በጃኺ ዕትሮኺ ትሕት ኣብልዮ ዝብላ ጓል ንሳ ኸኣ ስተ ነግማልካውን ከስትየን እየ እትብለኒ ንሳ ንይስሃቅ ባርያኻ ዝመደብካያ ትኹን ንጐይታይ ምሕረት ከም ዝገበርካሉ ኸኣ በዚ እፈልጥ   ኰነ ኸኣ ገና ዘረባኡ ኸይወድኤ እንሃ ርብቃ ጓል ቤቱኤል ወዲ ሚልካ ሰበይቲ ንሆር ሓዉ ኣብርሃም ዕትሮኣ ኣብ መንኩባ ጾይራ ወጸት  ።
Religion,እታ ጓል ድማ ትርኢታ ኣዝያ ውቅብቲ ሰብኣይ ዘይፈለጣ ድንግል ነበረት ናብቲ ዓይኒ ማይ ወሪዳ ኸኣ ዕትሮኣ መሊኣ ደየበት  እቲ ግዙእ ድማ ጐይዩ ተቓባቢሉ ካብ ዕትሮኺ ኰታ ሒደት ማይ ኣስትይኒ በለ   ንሳ ኸኣ ጐይታይ ስተ ኢላ ቐልጢፋ ዕትሮኣ ናብ ኢዳ ኣውሪዳ ኣስተየቶ  ምስ ኣስተየቶ ድማ ነግማልካውን ክሳዕ ዚኣኽለን ኪሰትያ ክቐድሓለን እየ በለት   ቀልጢፋ ኸኣ ዕትሮኣ ናብ ጋብላ ኣዕሪቓ ማይ ክትቀድሕ መሊሳ ናብ ዔላ ጐየየት ንዅለን ኣግማሉ ኸኣ ቀድሓትለን     እቲ ሰብኣይ ድማ እግዚኣብሄር መገዱ ኣቕኒዑሉ እንተ ዀነ ወይስ እንተዘይኰነ ኺፈልጥ ስቕ ኢሉ ተኵሩ ይጥምታ ነበረ   ኰነ ኸኣ እተን ኣግማል ሰትየን ምስ ኣእከላ እቲ ሰብኣይ ፈረቓ ሲቃል ዝሚዛኑ ቐለቤት ወርቅን ዓሰርተ ሲቃል ዝሚዛኑ ኽልተ ኣምባር ወርቂውን ነእዳዋ ኣውጽኤ  ጓል መን ኢኺ በጃኺ ንገርኒ ኣብ ቤት ኣቦኺኸ እንሓድረሉ ስፍራዶ ይርከብ ድማ በለ  ንሳ ኸኣ ኣነ ጓል ቤቱኤል ወዲ ሚልካ ንናሆር ዝወለደትሉ እየ በለቶ  መሊሳ ኸኣ ብዙሕ ሓሰርን ድርቋን ንመሕደሪ ኸኣ ስፍራ አሎና በለቶ   እቲ ሰብኣይ ድማ ፍግም ኢሉ ንእግዚኣብሄር ሰገደ  ።
Religion,በለ ኸኣ እቲ ምሕረቱን እምነቱን ካብ ጐይታይ ዘየቋረጸ እግዚኣብሄር ኣምላኽ ጐይታይ ኣብርሃም ይባረኽ እግዚኣብሄር ንኣይ ከኣ ብመገዲ ቤት ኣሕዋት ጐይታይ መርሓኒ  እታ ጓል ከኣ ጐይያ እዚ ነገርዚ ኣብ ቤት ኣዲኣ ነገረት  ርብቃ ድማ ላባን ዝስሙ ሓው ነበራ ላባን ከኣ ናብቲ ሰብኣይ ኣብ ግዳም ናብቲ ዓይኒ ማይ ጐየየ  ኰነ ኸኣ ነቲ ቀለቤትን ኣምባርን ኣብ ኢድ ሓብቱ ምስ ረኣየ ዘረባ ርብቃ ሓብቱ ድማ እቲ   ሪት ዘፍጥረት ምዕራፍ  ሰብኣይ ከምዚ ኢሉ ተዛረበኒ ክትብል ምስ ሰምዔ ናብቲ ሰብኣይ መጸ እንሆ ኸኣ ምስተን ኣግማል ኣብ ጥቓ ዔላ ደው ኢሉ ነበረ  ኣታ ናይ እግዚኣብሄር ብሩኽ ንምንታይ ኣብ ግዳም ደው ትብል ቤት ኣዳልየልካ አሎኹ ነግማልካ ኸኣ ሰፈር እቶ በሎ  ሽዑ እቲ ሰብኣይ ናብ ቤት ኣተወ ንሱ ድማ ነተን ኣግማል ኣራገፈን ሓሰርን ድርቋን ከኣ ሀበን ንምሕጻብ ኣእጋሩን ኣእጋር እቶም ምስኡ ዝነበሩ ሰባትን ማይ ሀቦም  መብልዕ ድማ ኣብ ቅድሚኡ ተቐረበ ንሱ ግና ጕዳየይ ከይነገርኩስ ኣይበልዕን በለ ንሱ ኸኣ ተዛረብ በለ  ንሱ ድማ በለ ኣነ ግዙእ ኣብርሃም እየ  እግዚኣብሄር ንጐይታይ ኣብዚሑ ባረኾን ኣዕበዮን ኣባጊዕን ኣሓን ብሩርን ወርቅን ገላዉን ኣግራድን ኣግማልን ኣእዱግን ከኣ ሂብዎ አሎ  ሳራ ሰበይቲ ጐይታይ ድማ ምስ ኣረገት ንጐይታይ ወዲ ወለደትሉ ንእኡ ኸኣ ዘለዎ ዅሉ ሂብዎ አሎ  ጐይታይ ድማ ኸምዚ ኢሉ ኣምሓለኒ ካብ ኣዋልድ እዞም ኣነ ኣብ ምድሮም ዝነብር ዘሎኹ ከነኣናውያን ንወደይ ሰበይቲ ኣይተምጽኣሉ ።
Religion,ናብ ቤት ኣቦይን ናብ ዓሌተይን ኬድካ ደኣ ንወደይ ሰበይቲ ኣምጽኣሉ  ሽዑ ኸኣ እነ ንጐይታይ ምናልባሽ እታ ሰበይቲ እንተ ዘይሰዓበትኒኸ በልክዎ   ንሱ ድማ በለኒ እቲ ኣነ ኣብ ቅድሚኡ ዝማላለስ እግዚኣብሄር መልኣኹ ምሳኻ ሰዲዱ መገድኻ ኬቕንዓልካ እዩ እሞ ንወደይ ካብ ዓሌተይን ካብ ቤት ኣቦይን ሰበይቲ ኸተምጽኣሉ ኢኻ  ናብ ዓሌተይ ምስ መጻእካ ድማ ካብቲ ማሕላይ ክትነጽህ ኢኻ እንተ ዘይሀቡኻ ሽዑ ኻብቲ ማሕላይ ንጹህ ትኸውን ኢኻ   ሎሚ ኸኣ ናብዛ ዓይኒ ማይ መጺኤ በልኩ ኣታ እግዚኣብሄር ኣምላኽ ጐይታይ ኣብርሃም እዛ ኣነ ዝኸዳ ዘሎኹ መገዲ ተቕንዓለይ እንተ ዄንካስ  እንሆ ኣነ ኣብ ጥቓ እዛ ዓይኒ ማይ ደው ኢለ አሎኹ ማይ ክትቀድሕ እትወጽእ ጓል ኣነ ኸኣ ካብ ዕትሮኺ ዀታ ሒደት ማይ ኣስትይኒ ዝብላ  ንሳ ድማ ስተ ነግማልካውን ክቐድሓለን እየ እትብለኒ ንሳ እታ እግዚኣብሄር ንወዲ ጐይታይ ዝመደባ ሰበይቲ ትኹን  ኣነ ብልበይ ምዝራብ ከይወዳእኩ እንሆ ርብቃ ዕትሮኣ ኣብ መንኩባ ጾይራ ወጸት ናብ ዓይኒ ማይ ወሪዳ ድማ ቀድሔት ኣነ ኸኣ ኣስትይኒ ዀታ በልክዋ  ቀልጢፋ ድማ ዕትሮኣ ኻብ መንኩባ ኣውሪዳ ስተ ነግማልካውን ከስትየን እየ በለት ኣነ ሰቴኹ ነተን ኣግማል ድማ ኣስተየተን   ኣነ ኸኣ ኣቲ ጓል መን ኢኺ ኢለ ሐተትክዋ ንሳ ኸኣ ጓል ቤቱኤል ወዲ ናሆር ሚልካ ዝወለደትሉ እየ በለት ሽዑ ኣነ ቐለቤት ኣብ ኣፍንጫኣ ኣምባር ደኣ ኣብ ኣእዳዋ ገበርኩላ  ፍግም ኢለ ድማ ንእግዚኣብሄር ሰገድኩሉ።
Religion,ጓል ሓው ጐይታይ ንወዱ ኽወስድ ቅንዕቲ መገዲ ዝመርሓኒ ኣምላኽ ጐይታይ ኣብርሃም ኣመስገንኩ  ሕጂ ኸኣ ንጐይታይ ሞገስን እምነትን ትገብሩሉ እንተ ዄንኩም ንገሩኒ እንተዘይኰነ ድማ ንየማን ወይስ ንጸጋም ክምለስ ንገሩኒ  ሽዑ ላባንን ቤቱኤልን እዚ ነገር እዚ ኻብ እግዚኣብሄር ዝወጸ እዩ ክፉእ ሓደው ጽቡቕ ክንዛረበካ ኣይንኽእልን  እንሃ ርብቃ ኣብ ቅድሜኻ ኣላ ውሰዳ እሞ ኺድ ከምቲ እግዚኣብሄር ዝበሎ ድማ ሰበይቲ ወዲ ጐይታኻ ትኹን ኢሎም መለሱሉ  ኰነ ኸኣ እቲ ግዙእ ኣብርሃም ዘረባኦም ምስ ሰምዔ ኣብ ምድሪ ተደፊኡ ሰገደ   ድሕርዚ እቲ ግዙእ ኣቓሑ ብሩርን ኣቓሑ ወርቅን ክዳውንትን ኣውጺኡ ንርብቃ ሀባ ንሓዋን ነዲኣን ድማ ክቡር ነገር ሀቦም  ንሱን እቶም ምስኡ ዝነበሩ ሰባትን ከኣ በሊዖም ሰትዮም ኣብኡ ሓደሩ ንጽብሒቱ ምስ ተንስኡ ኸኣ ናብ ጐይታይ ክምለስ ኣፋንዉኒ በለ  ሓዋን ኣዲኣን ድማ እዛ ጓል ገለ ዓሰርተ መዓልቲ ምሳና ትቐኒ ድሕሪኡ ትኺድ በልዎ   ንሱ ኸኣ ኣይተደናጕዩኒ እግዚኣብሄር መገደይ ኣቕኒዑለይ እዩ ናብ ጐይታይ ክኸይድ ስደዱኒ በሎም ።
Religion,ነታ ጓል ጸዊዕና ኻብ ኣፋ ኽንሐትት ከኣ በሉ   ንርብቃ ጸዊዕምድማ ምስ እዚ ሰብኣይዚዶ ትኸዲ በልዋ ንሳ ድማ እኸይድ በለት   ሽዑ ንርብቃ ሓብቶምን ንመጕዚታን ነቲ ግዙእ ኣብርሃምን ንሰቡን ይኺዱ ሓደግዎም  ንሳቶም ንርብቃ ኣቲ  ዘፍጥረት ምዕራፍ  ሓብትና ኣሻሕ ኣእላፋት ኩኒ ዘርእኺ ድማ ደገ ጸላእቱ ይውረስ ኢሎም መረቕዋ  ርብቃ ኸኣ ምስ ኣግራዳ ኣብ ኣግማል ተወጢሔን ነቲ ሰብኣይ ሰዓባኦ እቲ ግዙእ ድማ ንርብቃ ወሰዳ እሞ ኸደ  ይስሃቅ ከኣ ኣብ ምድሪ ደቡብ ተቐሚጡ ነበረ እሞ ካብታ መገዲ ብኤርሓላይሮይ ይመጽእ ነበረ  ይስሃቅ ድማ ኣጋ ምሸት ኣብ መሮር ኰይኑ ብሓሳቡ ኼስተንትን ወጺኡ ነበረ ኣዒንቱ ኸኣ ቋሕ ኣበለ እንሆ ኣግማል ኪመጻ ረኣየ  ርብቃ ድማ ኣዒንታ ቛሕ ኣቢላ ንይስሃቅ ምስ ረኣየቶ ቀልጢፋ ኻብ ገመል ወረደት።
Religion,ነቲ ግዙእ ድማ እቲ ኣብ መሮር ኪቕበለና ዚመጽእ ዘሎ እንታዋይ ሰብኣይ እዩ በለቶ እቲ ግዙእ ከኣ ንሱ ጐይታይ እዩ በለ ሽዑ መጐልበቢኣ ወሲዳ ተጐልበበት  እቲ ግዙእ ድማ ዝገበሮ ዅሉ ነገር ንይስሃቅ ኣዘንተወሉ  ይስሃቅ ከኣ ናብ ድንኳን ኣዲኡ ሳራ ኣእተዋ ንርብቃ ድማ ወሰዳ እ ሰበይቱ ዀነት ፈተዋውን ይስሃቅ ከኣ ድሕሪ ሞት ኣዲኡ ተደበሰ ምዕራፍ   ኣብርሃም ድማ መሊሱ ቄጡራ ዝስማ ሰበይቲ ኣእተወ  ።
Religion,ንሳ ኸኣ ንዚምራንን ዮቅሻንን ሜዳንን ሚድያንን ይሽባቅን ሹኣሕን ወለደትሉ  ዮቅሻን ድማ ንሸባን ዴዳንን ወለደ ደቂ ዴዳን ከኣ ኣሹሪምን ለጡሺምን ለኡሚምን እዮም  ደቂ ሚድያን ድማ ኤፋን ኤፌርን ሓኖክን ኣቢዳዕን ኤልዳዕን እዮም እዚኣቶም ኵሎም ደቂ ቄጡራ እዮም  ኣብርሃም ድማ ኵሉ ዘለዎ ንይስሃቅ ሀቦ  ነቶም ውሉድ ኣንስቲ ወሰኑ ንኣብርሃም ግና ኣብርሃም ህያባት ሂቡ ገና ብህይወቱ ኸሎ ካብ ወዱ ይስሃቅ ንሸነኽ ምብራቕ ኣቢሉ ናብ ምድሪ ምብራቕ ሰደዶም  ኣብርሃም ዝነበሮ ዘመን ዓመታት ህይወቱ ኸኣ እዚ እዩ ሚእትን ሰብዓን ሓሙሽተን ዓመት  ኣብርሃም ድማ ጽቡቕ እርግና ኣሪጉ ዕድመ ጸጊቡ ትንፋሱ ወጸት ሞተውን ናብ ህዝቡ ኸኣ ተኣከበ  ደቁ ይስሃቅን እስማኤልን ድማ ኣብታ ኣብ ግራት ኤፍሮን ወዲ ጾሓር ሔታዊ ኣብ መንጽር መምሬ ዘላ በዓቲ ማኽጴላ ቐበርዎ  ኣብታ ኣብርሃም ካብ ደቂ ሔት እተሻየጣ ግራት ኣብርሃምን ሰበይቱ ሳራን ኣብኣ ተቐብሩ  ኰነ ድማ ድሕሪ ሞት ኣብርሃም ንወዱ ይስሃቅ ኣምላኽ ባረኾ ይስሃቅ ከኣ ኣብ ብኤርሓላይሮይ ይቕመጥ ነበረ  ውለዶ እስማኤል ወዲ ኣብርሃም ኣጋር እታ ግብጻዊት ግዝእቲ ሳራ ንኣብርሃም ።
Religion,ዝወለደትሉ እዚ እዩ  ስማት ደቂ እስማኤል በብስሞም ኣብ ወወለዶኦም እዚ እዩ በዅሪ ወዲ እስማኤል ነባዮት ድማ ቄዳርን ኣድብኤልን ሚብሳምን   ሚሽማዕን ዱማን ማሳን  ሓዳርን ቴማን የጡር ናፊሽ ቄድማ ኸኣ  እዚኣቶም ደቂ እስማኤል እዮም እዚ ድማ እዩ ስሞም በብዓዶም በብሰፈሮም ዓሰርተው ክልተ መሳፍንቲ ነንህዝቦም   ዓመታት ህይወት እስማኤል ድማ ሚእትን ሰላሳን ሾብዓተን ዓመት ኰነ ትንፋሱ ወጸት እሞ ሞተ ናብ ህዝቡ ኸኣ ተኣከበ  ካብ ሓዊላ ኽሳዕ እታ ኣብ መንጽር ግብጺ ዘሎ ሹር በታ ንኣሶር እተእቱ ሰፊሮም ነበሩ ኣብ መንጽር ኵሎም ኣሕዋቱ ሰፈረ  ወለዶ ይስሃቅ ወዲ ኣብርሃም ድማ እዚ እዩ ።
Religion,ኣብርሃም ንይስሃቅ ወለደ  ይስሃቅ ድማ ንርብቃ ጓል ቤቱኤል እቲ ሶርያዊ በዓል ጳዳንኣራም ሓብቲ ላባን እቲ ሶርያዊ ንሰበይቱ ኼእትዋ ኸሎ ወዲ ኣርብዓ ዓመት ኰይኑ ነበረ  ይስሃቅ ድማ ሰበይቱ ርብቃ መኻን ነበረት እሞ ምእንትኣ ንእግዚኣብሄር ለመነ እግዚኣብሄር ከኣ ተለመኖ ሰበይቱ ርብቃ ድማ ጠነሰት  እቶም ቈልዑ ኸኣ ኣብ ማሕጸና ይዳፋፍኡ ነበሩ ሽዑ ንሳ ከምዚ ኻብ ኰነ ደኣ ንምንታይ እነብር አሎኹ በለት ንእግዚኣብሄር ክትሓትት ድማ ኸደት  እግዚኣብሄር ከኣ በላ ኣብ ማሕጸንኪ ኽልተ ህዝቢ አለዉ ካብ ከርስኺውን ክልተ ህዝቢ ኺፋላለዩ እዮም እቲ ሓደ ህዝቢ ኻብቲ ኻልኣይ ህዝቢ ኺብርትዕ እዩ እቲ ዓብዪ ነቲ ንእሽቶ ኺግዛእ እዩ  ክትወልድ ኣዋርሓ ምስ ዘፍጥረት ምዕራፍ  በጽሔ ድማ እንሆ ኣብ ማሕጸና ማንታ ነበሩ።
Religion, እቲ ቕድም ዝወጸ ቐይሕ ኵለንትናኡ ኸኣ ጸጕሪ ማቕ ዚመስል ነበረ ስሙ ኸኣ ኤሳው ኣውጽኡሉ  ድሕርዚ ድማ ሓዉ ወጸ ኢዱ ኸኣ ኵርዅረ ኤሳው ሒዛ ነበረት ስሙ ድማ ያእቆብ ተባህለ ንሳ ኽትወልዶም ከላ ኸኣ ይስሃቅ ወዲ ስሳ ዓመት ኰይኑ ነበረ  እቶም ቈልዑ ድማ ዐበዩ ኤሳው ሃድን ዚፈልጥ ሰብኣይ መሮር ኰነ ያእቆብ ከኣ ኣብ ድንኳን ዚነብር ህዱእ ሰብኣይ ኰነ  ይስሃቅ ስጋ ሃድን መቂርዎ ነበረ እሞ ንኤሳው ይፈቱ ነበረ ርብቃ ግና ንያእቆብ ትፈቱ ነበረት  ።
Religion, ያእቆብ ጸብሒ ኺሰርሕ ከሎ ኤሳው ደኺሙ ኻብ መሮር አተወ  ሽዑ ኤሳው ንያእቆብ ደኺመ እየ እሞ በጃኻ ካብዚ ቐይሕ ጸብሒ ኣብልዓኒ በሎ ስለዚ ስሙ ኤዶም ተባህለ   ያእቆብ ከኣ ሎሚ ብዅርናኻ ሽጠለይ በሎ   ኤሳው ድማ እንሆ ኣነ ኽመውት ኢለ አሎኹ እዛ ብዅርናኸ ንምንታይ እያ በለ  ያእቆብ ከኣ ሎሚ ምሓለለይ በለ እሞ መሐለሉ ብዅርናኡውን ንያቆብ ሸጠሉ  ያእቆብ ድማ ንኤሳው እንጌራን ጸብሒ ብርስንን ገይሩ ሀቦ ንሱ ድማ በሊዑን ሰትዩን ተንስኤ ከደውን ኤሳው ንብዅርናኡ ኸምዚ ገይሩ ነዐቓ ምዕራፍ   ብጀካ እቲ ቐዳማይ ብዘበን ኣብርሃም ዝዀነ ጥሜት ኣብታ ሃገር ካልእ ጥሜት ድማ ዀነ ይስሃቅ ከኣ ናብ ኣቢሜለክ ንጉስ ፍልስጥኤማውያን ናብ ጌራር ከደ  እግዚኣብሄር ድማ ተራእዮ በሎውንናብ ግብጺ ኣይትውረድ ኣብታ ኣነ ዝብለካ ምድሪ ደኣ ተቐመጥ  እዛ ዅላ ሃገር ንኣኻን ንዘርእኻን ክህበካ እየ እሞ ኣብዛ ምድሪ እዚኣ ስደተኛ ዄንካ ተቐመጥ ኣነ ኸኣ ምሳኻ ክኸውንን ክባርኸካን እየ እቲ ነቦኻ ኣብርሃም ዝመሐልኩሉ ማሕላ ድማ ከቝሞ እየ  ኣብርሃም ቃለይ ስለ ዝሰምዔ እቲ ሐልዎ ኢለ ዝአዘዝክዎ።
Religion, ትእዛዛተይን ስርዓታተይን ሕጋጋተይን ድማ ስለ ዝሐለወ ንዘርእኻ ከም ከዋኽብቲ ሰማይ ከብዝሖ እየ ህዝብታት ኵላ ምድሪ ድማ ብዘርእኻ ኺባረኹ እዮም  ይስሃቅ ከኣ ኣብ ጌራር ተቕመጠ  ሰብ እታ ቦታ ድማ ብዛዕባ ሰበይቱ ሐተትዎ ንሳ ሓብተይ እያ በለ ትርኢታ ጽቡቕ ነበረ እሞ ደቂ እዛ ቦታ እዚኣ ብዛዕባ ርብቃ ኸይቀትሉኒ ኢሉ ሰበይተይ እያ ምባል ፈርሄ  ኰነ ኸኣ ሓያሎ ወርሓት ኣብኡ ምስ ተቐመጠ ኣቢሜለክ ንጉስ ፍልስጥኤማያን ብመስኰት ኪጥምት ከሎ እንሆ ድማ ይስሃቅ ምስ ሰበይቱ ርብቃ ኪስሐቕ ረአዮ  ኣቢሜለክ ከኣ ንይስሃቅ ጸዊዑ እንሆ ርግጽ ሰበይትኻ እያ ከመይ ደኣ ንሳ ሓብተይ እያዝበልካኒ በሎ ይስሃቅ ከኣ ብዛዕባኣ ኸይመውት ኢለ በሎ   ኣቢሜለክ ድማ እዚ ዝገበርካና እንታይ እዩ ሓደ ኻብ ህዝቢ ምስ ሰበይትኻ ኺድቅስ ቀሪቡ ነይሩ እዩ እሞ በደል መምጻእካልና ኔርካ በለ   ኣቢሜለክ ከኣ ንዅሉ ህዝቢ ነዚ ሰብኣይዚ ወይ ንሰበይቱ ዝተንከየ ሞት ኪመውት እዩ ኢሉ አዘዘ  ይስሃቅ ድማ ኣብታ ምድሪ እቲኣ ዘርኤ በታ ዓመት እቲኣ ኸኣ ሚእቲ ኻዕበት ረኸበ እግዚኣብሄር ድማ ባረኾ  እቲ ሰብኣይ እቲ ኸኣ ዐበየ ኣዝዩ ኽሳዕ ዚዐዝዝ ድማ እናወሰኸ ኸደ   ጥሪት ኣባጊዕን ጥሪት ኣሓን ብዙሓት ግዙኣትን ነበርዎ ፍልስጥኤማውያን ድማ ቀንኡሉ   ሽዑ ፍልስጥኤማያን ነቲ ግዙኣት ኣቦኡ ብዘበን ኣቦኡ እብርሃም ዝዀዐትዎ ዅሉ ዔላታት ደበይዎ ሓመድ ከኣ መልእዎ  ኣቢሜለክ ድማ ንይስሃቅ ካባና ኣዚኻ ሐይልካ ኢኻ ኣሞ ካባና ኺድ በሎ  ይስሃቅ ከኣ ካብኡ ኸይዱ ኣብ ለሰ ጌራር ሰፈረ ኣብኡ ኸኣ ተቐመጠ   ነቲ ብዘበን ኣቦኡ ኣብርሃም ዝዀዐትዎ ዔላታት ማይ ድማ ፍልስጥኤማውያን ድሕሪ ሞት ኣብርሃም ዝደበይዎ ይስሃቅ መሊሱ ዀዐቶ ስሙ ድማ በቲ ኣቦኡ ዘውጽኣሉ ስም ሰመዮ።
Religion, ግዙኣት ይስሃቅ ድማ ኣብቲ ለሰ ዀዐቱ ኣብኡ ኸኣ ፈልፋሊ ዔላ ማይ  ዘፍጥረት ምዕራፍ  ረኸቡ  ጓሶት ጌራር ከኣ ምስ ጓሶት ይስሃቅ እዚ ማይና እዩኢሎም ተበአሱ ምስኡ ስለ እተበአሱ ድማ ስም እቲ ዔላ ዔሰቅ ኣውጽኣሉ  ካልእ ዔላ ኸኣ ኰዐቱ ብዛዕባኡውን ተበአሱ እሞ ስሙ ሲጥና ኣውጽኣሉ     ካብኡ ድማ ገዐዘ ካልእ ዔላውን ኰዐተ ብዛዕባኡ ግና ኣይተበአሱን ሕጅስ እግዚኣብሄር ኣርሒቡልና እዩ እሞ ኣብዚ ሃገር ክንፋረ ኢና ኢሉ ኸኣ ስሙ ረሓቦት ኣውጽኣሉ  ካብኡ ኸኣ ንብኤርሸባዕ ደየበ   በታ ለይቲ እቲኣ ድማ እግዚኣብሄር ተራእዮ ኣነ ኣምላኽ ኣቦኻ ኣብርሃም እየ ኣነ ምሳኻ እየ እሞ ኣይትፍራህ ምእንቲ ኣብርሃም ባርያይ ኢለ ድማ ክባርኸካ ንዘርእኻውን ከብዝሖ እየ በሎ   ኣብኡ መሰውኢ ሰሪሑ ኸኣ ብስም እግዚኣብሄር ተማህለለ ኣብኡውን ድንኳኑ ተኸለ ግዙኣት ይስሃቅ ድማ ኣብኡ ዔላ ዀዓቱ  ኣቢሜለክ ድማ ምስ ኣሑዛት ፈታዊኡን ፊኮል ሓለቓ ሰራዊቱን ካብ ጌራር ናብኡ ኸደ  ይስሃቅ ከኣ ጸሊእኩምንስ ካባኻትኩም ከኣ ሰጕጕኩምኒ ንምንታይ ደኣ መጻእኩምኒ በሎም  ንሳቶም ድማ በሉ እግዚኣብሄር ምሳኻ ኸም ዘሎ ኣርጊጽና ርኢና ኢና እሞ ከምቲ ንሕና ዘይተንኬናካ ጽቡቕ ጥራይ ከም ዝገበርናልካ ብሰላም ድማ ኣፋኖናካ ንስኻ ድማ ንኣና ኽፉእ ከይትገብረና ንሕናን ንስኻን ንሓድሕድና ንማሓሐል ምሳኻ ኸኣ ኪዳን ንእቶ በልና ሕጂ ንስኻ ናይ እግዚኣብሄር ብሩኽ ኢኻ ።
Religion,ንሱ ኸኣ ምሳሕ ገበረሎም እሞ በልዑን ሰተዩን  ንጽብሒቱ ንግሆ ተንሲኦም ድማ ንሓድሕዶም ተማሓሐሉ ይስሃቅ ከኣ ኣፋነዎም ካብኦም ድማ ብሰላም ከዱ  ኰነ ኸኣ በታ መዓልቲ እቲኣ ግዙኣት ይስሃቅ መጺኦም ብዛዕባ እቲ ዝዀዐትዎ ዔላ ማይ ረኺብናሉ ኢሎም ነገርዎ   ንሱ ድማ ንእኡ ሺብዓ ኢሉ ኣውጽኣሉ ስለዚ ስም እታ ኸተማ ኽሳዕ ሎሚ ብኤርሸባዕ እዩ  ኤሳው ወዲ ኣርብዓ ዓመት ምስ ኰነ ድማ ንይሁዲት ጓል ብኤሪ ሔታውን ንበስማት ጓል ኤሎን ሔታን ኣንስቲ ኣእተወ  እዚኣተን ከኣ ንይስሃቅን ንርብቃን ጓሂ ልቢ ዀናኦም  ኰነ ድማ ይስሃቅ ኣሪጉ ኣዒንቱ ጽልግልግ ኢለን ምርኣይ ምስ ሰኣና ንኤሳው ነቲ ዓብዪ ወዱ ጸዊዑ ኣታ ወደይ በሎ ንሱ ኸኣ እኔኹ በሎ  ሽዑ ንሱ እንሆ ሕጂ ኣሪገ እየ መዓልቲ ሞተይ ድማ ኣይፈልጥን እየ  ሕጂ በጃኻ መሳርያኻ ጕልድባኻን ቀስትኻን ውሰድ እሞ ንመሮር ወፊርካ ሀዲንካ ኣምጽኣለይ  ከይሞትኩ ነፍሰይ ምእንቲ ክትምርቐካስ ኣነ ዝፈትዎ ጥዑም ብልዒ ኽበልዕ ሰሪሕካ ኣምጽኣለይ በለ ።
Religion,ርብቃ ኸኣ ይስሃቅ ንወዱ ኤሳው ኪዛረቦ ኸሎ ሰምዔት ኤሳው ድማ ሀዲኑ ኼምጽእ ናብ መሮር ወፈረ  ርብቃ ኸኣ ንወዳ ያእቆብ ከምዚ ኢላ ተዛረበቶ እንሆ ኣቦኻ ንሓውካ ኤሳው በሊዔ ቕድሚ ሞተይ ኣብ ቅድሚ እግዚኣብሄር ክምርቐካስ ሀዲንካ ጥዑም ብልዒ ጌርካ ኣምጽኣለይ ኢሉ ኺዛረቦ ሰሚዔዮ አሎኹ  ሕጂ ድማ ወደየ ከምቲ ኣነ ዝእዝዘካ ቓለይ ስማዕ  ናብተን መጓሰ ኼድካ ካብኡ ኽልተ ጽቡቓት መሓስእ ኣምጽኣለይ ኣነ ኸኣ ንኣታተን ከምቲ ኣቦኻ ዚፈትዎ ጥዑም ብልዒ ገይረ ኽሰርሓሉ  ንሱ ድማ በሊዑ ቅድሚ ሞቱ ምእንቲ ኺምርቐካስ ነቦኻ ኸተእትወሉ  ያእቆብ ከኣ ነዲኡ ርብቃ እንሆ ሓወይ ኤሳው ጸጓር ሰብኣይ እዩ ኣነ ግና ልሙጽ ሰብኣይ እየ  ምናልባሽ ኣቦይ እንተኣረምሰሰንስ ኣብ ቅድሚኡ ኸም ጠባሪ ኸይከውን ኣብ ልዕለይ ከኣ መርገም ኤምጽእ እምበር ምርቓስ ኣይኰነን በለ።
Religion,ኣዲኡ ድማ ወደይ መርገምካስ ኣባይ ይብጻሕ ቃለይ ግዳ ስማዕ ኬድካ ኣምጽኣለይ በለቶ  ከይዱ ድማ ወሰደን ነዲኡውን ኣምጽኣላ ኣዲኡ ኸኣ ኣቦኡ ዚፈትዎ ጥዑም ብልዒ ኣዳለወት  ርብቃ ድማ እቲ ምሳኣ ኣብ ቤት ዝነበረ ጽቡቕ ዘፍጥረት ምዕራፍ  ክዳውንቲ ኤሳው እቲ ዓብዪ ወዳ ወሲዳ ያእቆብ ነቲ ንእሽቶ ወዳ ከደነቶ  ኣብ ኣእዳዉን እብቲ ልሙጽ ክሳዱን ድማ ቘርበት እተን መሓስእ ጠምጠመትሉ  እቲ ጥዑም ብልዕን እቲ ዝሰንከተቶ እንጌራን ገይራ ንወዳ ያእቆብ ኣብ ኢዱ ሀበቶ  ንሱ ኸኣ ናብ ኣቦኡ ኣትዩ ኣቦየ በሎ ንሱ ድማ እኔኹ ወደይ መን ኢኻ ንስኻ በለ  ያእቆብ ከኣ ነቦኡ ኣነ ኤሳው በዅርኻ እየ ከምቲ ዝበልካኒ ገይረ ኣሎኹ እሞ ነፍስኻ ምእንቲ ኽትምርቐንስ ተንሲእካ ዀታ ኾፍ በል ካብዚ ሃድነይ ድማ ብላዕ በሎ  ይስሃቅ ከኣ ንወዱ ከመይ ኢልካ ኽንድዚ ብቕልጡፍ ረኸብካ ወደይ በሎ ንሱ ድማ እግዚኣብሄር ኣምላኽካ ኣብ ቅድመይ ኣጋባጊቡለይ በለ  ይስሃቅ ከኣ ንያቆብ ወደይ ብሓቂ ንስኻ ወደይ ኤሳው እንተ ዄንካ ወይ እንተ ዘይኴንካ ኸረምስሰካስ ቅረብ በሎ  ያእቆብ ድማ ናብ ኣቦኡ ስሃቅ ቀረበ ኣረምሲሱ ኸኣ ድምጽስ ድምጺ ያእቆብ እዩ ።
Religion,እእዳው ግና ኣእዳው ኤሳው በለ ድማ ኣእዳው ኸም ኣእዳው ኤሳው ሓዉ ጸጓራት ነበራ እሞ ኣየለለዮን መረቖ ኸኣ  ብሓቂዶ ንስኻ ወደይ ኤሳው ኢኻ ድማ በሎ ንሱ ኸኣ ኣነ እየ በለ  ነፍሰይ ምእንቲ ኽትምርቐካስ ካብቲ ሃድን ወደይ ክበልዕ ኣቕርበለይ ድማ በለ ኣቕረበሉ በልዔ ድማ ወይኒ ውን ሀቦ እሞ ሰተየ  ኣቦኡ ይስሃቅ ድማ ወደይ ቀሪብካባ ስዐመኒ በሎ  ቀሪቡ ሰዐሞ ጨና ኽዳኑ ኣጨንዩ ኸኣ ከምዚ ኢሉ መረቖ እንሆ መኣዛ ወደይ ከም መኣዛ እታ እግዚኣብሄር ዝባረኻ ግራት እዩ  ኣምላኽ ከኣ ካብ ኣውሊ ሰማይን ካብ ስብሒ ምድርን ብዙሕ ስርናይን ወይንን ይሀብካ   ህዝብታት ይገዝኡኻ ህዝብታት ድማ ይስገዱልካ ጐይታ ኣሕዋትካ ኹን ደቂ እኖኻ ድማ ይስገዱልካ ዚረግመካ ርጉም ዚምርቐካ ድማ ምሩቕ ይኹን  ኰነ ኸኣ ይስሃቅ ንያእቆብ ምርቓኡ ምስ ወድኤ ያእቆብ ድማ ካብ ቅድሚ ኣቦኡ ይስሃቅ ብኡብኡ ውጽእ ምስ በለ ኤሳው ሓዉ ኸኣ ካብ ሃድን ኣተወ  ንሱውን ጥዑም ብልዒ ኣዳልዩ ናብ ኣቦኡ ኣምጽኦ ነቦኡ ድማ ኣቦየ ነፍስኻ ምእንቲ ኽትምርቐንስ ተንስእ እሞ ካብቲ ሃድን ወድኻ ብላዕ በሎ  ኣቦኡ ይስሃቅ ከኣ ንስኻ መን ኢኻ በሎ ንሱ ድማ ኣነ ኤሳው ቦዅሪ ወድኻ እየ በለ  ።
Religion,ሽዑ ይስሃቅ ኣዝዩ ብርቱዕ ስምባድ ሰምበደ እሞ እቲ ሀዲኑስ ህዱን ዘምጽኣለይ ኣነ ኸኣ ገና ንስኻ ኸይመጻእካ ካብ ኵሉ በሊዔ ዝመረቕክዎ ደኣ መን እዩ ምሩቕ ድማ ኪኸውን እዩ በለ  ኤሳው ዘረባ ኣቦኡ ምስ ሰምዔ ኣዝዩ ዓው ኢሉ መሪር ገዓር ገዐረ ነቦኡ ኸኣ ኣቦየ ንኣይ ድማ መርቐኒ በሎ  ንሱ ድማ ንምርቓኻስ ሓውካ ብተንኰል መጺኡ ወሲድዎ በለ  ኤሳው ከኣ ክልተ ሳዕ ጠቢሩኒ ብዅርናይ ወሰደ ሕጂ ኸኣ እንሆ ምርቓይ ወሰደ ስሙዶ ግዳ ያእቆብ ኣይኰነን ንኣይከ ምርቓዶ ኣየትረፍካለይን ኢኻ ድማ በሎ  ይስሃቅ ከኣ መሊሱ ንኤሳው እንሆ ጐይታኻ ገበርክዎ ኵሎም ኣሕዋቱ ኸኣ ግዙኣቱ ኪዀኑ ሀብክዎ ብስርናይን ወይንን ከኣ አጸጎኽዎ ሕጂ እሞ ወደይ ንኣኻ እንታይ ክገብረልካ እየ በሎ  ኤሳው ድማ ነቦኡ ኣቦየ ሓንቲ ምርቓ ጥራይዶ ዀይና ዘላትካ ኣቦየ ንኣይ ድማ መርቐኒ ደኣ በሎ ኤሳው ከኣ ዓው ኢሉ በኸየ  ይስሃቅ ኣቦኡ ድማ መሊሱ በሎ እንሆ ንብረትካ ብስብሒ ምድርን ብናይ ላዕሊ ኣውሊ ሰማይን ኪኸውን እዩ  ብሴፍካ ኽትምገብ ንሓውካ ድማ ኽትግዛኣ ኢኻ ኪኸውን ከኣ እዩ ኰለል ምስ በልካ ኣርዑቱ ኻብ ክሳድካ ኽትሰብር ኢኻ ።
Religion,ኤሳው ድማ ብዛዕባቲ ኣቦኡ ዝሀቦ ምርቓ ንያእቆብ ጸልኦ ኤሳው ከኣ ብልቡ ነቦይ እንሐዝነሉ ቕንያት ቀሪቡ እዩ እሞ ሽዑ ንያእቆብ ሓወይ ክቐትሎ እየ በለ   ንርብቃ ድማ ዘረባ ኤሳው ዓብዪ ወዳ ነገርዋ ነቲ ንእሽቶ ወዳ ያእቆብ ከኣ ልኢኻ ጸዊዓ እንሆ ኤሳው ሓውካ ብኣኻ ኺድበስ ኢሉ ኪቐትለካ ይደሊ ኣሎ  ሕጂ ኸኣ ወደይ ቃለይ ስማዕ ተንስእ እሞ ናብ ሓወይ ላባን ናብ ካራን ህደም  ነድሪ ሓውካ ኽሳዕ ዚምለስ ኵራ ሓውካ ኻባኻ ተመሊሱ እቲ ዝገበርካዮ ድማ ክሳዕ ዚርስዖ ገለ መዓልትታት ምስኡ ተቐመጥ ሽዑ ልኢኸ ኻብኡ ዘፍጥረት ምዕራፍ  ኸምጽኣካ እየ ስለምንታይ ንኽልቴኹም ብሓንቲ መዓልቲ ዝስእነኩም በለቶ  ርብቃ ኸኣ ንይስሃቅ ብምኽንያት ኣዋልድ ሔት ህይወተይ ደኸመት ያእቆብ ድማ ካብ ኣዋልድ ሔት ካብ ኣዋልድ እዛ ሃገር እዚኣ ከምዚኣተን ዘመሰለት ሰበይቲ ዜእቱ እንተ ዀይኑኸ ስለምንታይ ኣነ ብህይወት እነብር በለቶ ምዕራፍ   ሽዑ ይስሃቅ ንያእቆብ ጸዊዑ መረቖ ከምዚ ኢሉ ድማ አዘዞ ካብ ኣዋልድ ከነኣን ሰበይቲ ኣይተእቱ  ተንሲእካ ናብ ጳዳንኣራም ናብ እንዳ ኣቦሓጎኻ ቤቱኤል ኪድ እሞ ካብኡ ኸኣ ካብ ኣዋልድ ኣኮኻ ላባን ሰበይቲ ኣእቱ ።
Religion,እቲ ዅሉ ዚኽእል ኣምላኽ ድማ ይባርኽካን የፍሪኻን የብዝሕካን ጭፍራ ህዝብታትውን ኩን   እዛ ተሰዲድካላ ዘሎኻ እግዚኣብሄር ከኣ ንኣብርሃም ዚህቦ ምድሪ ምእንቲ ኽትወርሳ ንኣኻን ምሳኻ ድማ ንዘርእኻን በረኸት ኣብርሃም ይሀብካ  ይስሃቅ ከኣ ንያእቆብ ሰደዶ ንሱ ድማ ናብ ጳዳንኣራም ናብ ላባን ወዲ ቤቱኤል እቲ ሶርያዊ ሓዉ ርብቃ ኣደ ያእቆብን ኤሳውን ከደ  ኤሳው ከኣ ይስሃቅ ንያእቆብ ከም ዝመረቖ እሞ ካብኡ ሰበይቲ ኼእቱ ድማ ናብ ጳዳንኣራም ከም ዝሰደዶ ኪምርቖ ኸሎ ኸኣ ካብ ኣዋልድ ከነኣን ሰበይቲ ኣይተእቱ ኢሉ ኸም ዝአዘዞ  ያእቆብ ድማ ነቦኡን ነዲኡን ሰሚዑ ናብ ጳዳንኣራም ከም ዝኸደ ምስ ረአየ  ኤሳው ከኣ ኣዋልድ ከነኣን ነቦኡ ይስሃቅ ኣብ ቅድሚ ዓይኑ ኸም ዘጕሀያኦ ረአየ  ሽዑ ኤሳው ናብ እስማኤል ከይዱ ኣብ ልዕሊ እተን ኣንስቱ ንማሓላት ጓል እስማኤል ወዲ ኣብርሃም ሓብቲ ነባዮት ሰበይቲ ኣእተወ ።
Religion,ያእቆብ ከኣ ካብ ብኤርሸባዕ ወጺኡ ናብ ካራን ኣቢሉ ኸደ  ጸሓይ ዐሪባ ነበረት እሞ ኣብ ሓንቲ ቦታ ምስ በጽሔ ኣብኣ ሐደረ ካብ ኣእማን እታ ቦታ ወሲዱ ድማ ተተርኢስዋ ኣብታ ቦታ ደቀሰ  ሐለመ ኸኣ እሞ እንሆ መሳልል ኣብ ምድሪ ደው ኢሉ ርእሱ ድማ ሰማይ ጠንቍሩ እንሆ ኸኣ መላእኽቲ ኣምላኽ ይድይቡሉን ይወርዱሉን ነበሩ   እንሆ ድማ እግዚኣብሄር ኣብ ልዕሊኡ ደው ኢሉ በሎ ኣነ እግዚኣብሄር ኣምላኽ ኣቦኻ ኣብርሃምን ኣምላኽ ይስሃቅን እየ እዛ ንስኻ ኣብ ልዕሊኣ ደቂስካላ ዘሎኻ ምድሪ ንኣኻን ንዘርእኻን ክህባ እየ  ዘርእኻ ድማ ከም ሓመድ ምድሪ ኪኸውን እዩ ንምዕራብን ንምብራቕን ንሰሜንን ንደቡብን ክትሰፍሕ ኢኻ ኵሎም ዓሌታት ምድሪ ኸኣ ብኣኻን ዘርእኻን ኪባረኹ እዮም  እንሆ ኸኣ ኣነ ምሳኻ እየ እቲ ዝበልኩኻ ኽሳዕ ዝገብሮ ኣይሐድገካን እየ ።
Religion,እሞ ኣብ እትኸዶ ዅሉ ኽሕልወካ እየ ናብዛ ምድሪ እዚኣ ድማ ክመልሰካ እየ   ያእቆብ ከኣ ካብ ድቃሱ ተባራበረ እሞ ኣነ ደኣ ኣይፈለጥኩን ነይረ እምበር ብሓቂ እግዚኣብሄር ኣብዛ ቦታ እዚኣ አሎ በለ  ፈሪሁ ድማ እዛ ቦታ እዚኣ ኽንደይ ተፍርህ እያ እዚኣ ቤት ኣምላኽ እያ እምበር ካልእ ኣይኰነትን እዚኣ ኸኣ ደገ ሰማይ እያ በለ  ያእቆብ ድማ ንጽብሒቱ ኣንጊሁ ተንስኤ ነቲ ኣብኣ ተተርኢስዎ ዝነበረ እምኒ ወሲዱ ሓወልቲ ኪኸውን ኣቘሞ ኣብ ርእሱ ኸኣ ዘይቲ ኸዐወሉ  ስም እታ ቦታ እቲኣ ኸኣ ቤትኤል ኣውጽኣላ ቀደም ግና ስም እታ ኸተማ ሉዝ ይብሀል ነበረ  ያእቆብ ድማ ከምዚ ኢሉ መብጽዓ ተማባጽዔ እግዚኣብሄር ምሳይ እንተ ዀነ ኣብዛ ዝኸዳ ዘሎኹ መገደይ ከኣ እንተ ሐለወኒ ዝበልዖ እንጌራን ዝኽደኖ ኽዳንን ድማ እንተ ሀበኒ  ናብ ቤት ኣቦይውን ብደሓን እንተ ተመለስኩ ሽዑ እግዚኣብሄር ኣምላኸይ ይኸውን  እዚ ሓወልቲ ገይረ ኣቝመዮ ዘሎኹ እምኒ ኸኣ ቤት ኣምላኽ ኪኸውን እዩ ካብ እትህበኒ ዘበለ ዅሉ ድማ ዕሽር ክህበካ እየ ምዕራፍ   ዘፍጥረት ምዕራፍ   ያእቆብ ድማ ንመገሻኡ ተልዒሉ ናብ ሃገር ደቂ ምብራቕ ከደ  ጠመተ እሞ እንሆ ኸኣ ዔላ ኣብ መሮር ነበረ ኣብቲ ዔላ ድማ መጓሴታት የስትዩ ነበሩ እሞ እንሆ ኣብኡ ሰለስተ መጓሰ ኣባጊዕ ደቂሰን ነበራ ኣብ ኣፍ እቲ ዔላ ዝነበረ እምኒ ኸኣ ዓብዪ ነበረ  ንዅለን መጓሴታት ድማ ናብኡ ይእክብወን ነበሩ ነቲ እምኒ ኻብ ኣፍ እቲ ዔላ ገምጢሎም ከኣ ነተን ኣባጊዕ የስትይወን ነበሩ ።
Religion,ነቲ እምኒ ድማ ናብ ኣፍ እቲ ዔላ ኣብ ቦታኡ ይመልስዎ ነበሩ   ያእቆብ ከኣ ኣቱም ኣሕዋተይ ካበይ ኢኹም በሎም ካብ ካራን ኢና በልዎ  ንሱ ድማ ንላባን ወዲ ናሆርዶ ትፈልጥዎ ኢኹም በሎም እወ ንፈልጦ በሉ  ደሓንዶ ኣሎ ከኣ በሎም ደሓን ኣሎ ራሄል ጓሉ እኳ እንሃ ምስተን ኣባጊዕ ትመጽእ ኣላ በሉ  ንሱ ኸኣ እንሆ መዓልቲ ገና ነዋሕ ኣላ ከብቲ ዚእከባላ ጊዜ ኣይኰነትን ነዘን ኣባጊዕ ኣስትይወን እሞ ኬድኩም ኣብልዕወን በሎም  ንሳቶም ድማ ኵለን መጓሴታት ከይተኣከባ ነቲ እምኒ ኸኣ ካብ ኣፍ እቲ ዔላ ኸይገልበጥዎ ኣይንኽእልን ሽዑ ነተን ኣባጊዕ ነስትየን በሉ  ራሄል ባዕላ ትጓሲ ነበረት እሞ ንሱ ገና ምሳታቶም ኪዛረብ ከሎ እንሃ ምስ ኣባጊዕ ኣቦኣ መጸት  ኰነ ኸኣ ያእቆብ ንራሄል ጓል ላባን ኣኮኡን ነባጊዕ ኣኮኡ ላባንን ምስ ረአየ ቀሪቡ ነቲ እምኒ ኻብ ኣፍ እቲ ዔላ ገልበጦ ነባጊዕ ኣኮኡ ላባን ድማ ኣስተየን  ያእቆብ ከኣ ንራሄል ሰዐማ ቃሉ ዓው ኣቢሉውን በኸየ  ያእቆብ ድማ ንራሄል ንሱ ዘመድ ኣቦኣ ወዲ ርብቃ ምዃኑ ነገራ ንሳ ኸኣ ጐይያ ነቦኣ ነገረቶ  ኰነ ኸኣ ላባን ወረ ያእቆብ ወዲ ሓብቱ ምስ ሰምዔ ኪቕበሎ ጐየየ ሐቝፉ ሰዐሞ ናብ ቤቱ ድማ ኣእተዎ እዚ ነገርዚ ዅሉውን ንላባን ነገሮ  ።
Religion,ላባን ከኣ ብሓቂ ንስኻ ዓጽመ ስጋይ ኢኻ በሎ ወርሒ ዚአክልውን ምስኡ ተቐመጠ  ላባን ድማ ንያእቆብ ሓወይ ክንዲ ዝዀንካዶ ብኸምኡ ኽትግዝኣኒ ዓስብኻ ደኣ እንታይ ምዃኑ ንገረኒ በሎ  ላባን ከኣ ኽልተ ኣዋልድ ነበራኦ ስም እታ ዓባይ ልያ ስም እታ ንእሽቶ ኸኣ ራሄል ነበረ  ኣዒንቲ ልያ ጨምጫማት ነበራ ራሂል ግና መልክዔኛ ትርኢታውን ውቅብቲ ነበረት   ያእቆብ ድማ ንራሄል ፈተዋ እሞ ምእንቲ ራሄል እታ ንእሽቶ ጓልካ ሾብዓተ ዓመት እግዝኣካ በለ  ላባን ከኣ ንኻልእ ሰብኣይ ካብ ዝህባ ንኣኻ ኽህባ ይሐይሽ ምሳይ ተቐመጥ በሎ  ያእቆብ ከኣ ምእንቲ ራሄል ሾብዓተ ዓመት ተገዝኤ ንእኣ ብምፍታው ከኣ ከም ሒዶት መዓልቲ ዀይነን ተራእያኦ  ።
Religion,ያእቆብ ከኣ ንላባን መዓልትታተይ በጺሔን እየን እሞ ከእትዋ ሰበይተይ ሀበኒ በሎ  ሽዑ ላባን ንዅሎም ሰብ እታ ቦታ ኣኪቡ ምሳሕ ገበረ  ምሸት ምስ ኰነ ድማ ልያ ጓሉ ወሲዱ ናብኡ ኣእተዋ ንሱ ኸኣ ናብኣ ኣተወ   ላባን ድማ ንልያ ጓሉ ግዝእቲ ኽትኰና ዚልጳ ግዝእቱ ሀባ  ኰነ ድማ ንጽብሒቱ እንሃ ንሳ ልያ ነበረት ንላባን ከኣ እንታይ እዩ ዝገበርካኒ ምእንቲ ራሄልዶ ኣይኰንኩን እተገዛእኩኻ ስለምንታይ ደኣ ጠበርካኒ በሎ  ላባን ድማ ኣብ ሃገርና ንእሽቶ ቕድሚ እታ በዅሪ ምሃብ ከምኡ ኣይግበርን እዩ  ናይ እዚኣ ሰሙን መልእ እሞ ስለ እቲ ኸም ብሓድሽ ምሳይ ካልእ ሾብዓተ ዓመት እትግዝኦ መግዛእቲ እቲኣ ድማ ንህበካ በለ  ያእቆብ ከኣ ከምኡ ገበረ ናይ እዚኣ ሰሙን መልኤ ደሓር ራሄል ጓሉ ሰበይቲ ኽትኰኖ ሀቦ  ላባን ድማ ንራሄል ጓሉ ግዝእቲ ኽትኰና ቢልሃ ግዝእቱ ሀባ  ናብ ራሄል ድማ አተወ ንራሄል ከኣ ሐለፋ ልያ ፈተዋ መሊሱ ድማ ካልእ ሾብዓተ ዓመት ምስኡ ተገዝኤ  እግዚኣብሄር ከኣ ልያ ኸም እተጸልኤት ርእዩ ማሕጸና ኸፈተላ ራሄል ግና መኻን ነበረት ።
Religion,ልያ ድማ ጠነሰት ወዲውን ወለደት እግዚኣብሄር መከራይ ርእዩ እዩ እሞ ሕጅስ ሰብኣየይ ኪፈትወኒ እዩ ኢላ ስሙ ሮቤል ኣውጽኣትሉ  መሊሳ ኸኣ ጠነሰት ወዲውን ወለደት እግዚኣብሄር ከም ዝተጸላእኩ ሰሚዑ እዩ እሞ እዚ ድማ ሀበኒ ኢላ ስሙ ስምኦን ኣውጽኣትሉ  መሊሳ ኸኣ ጠነሰት ወዲውን ወለደት ሰለስተ ወዲ ወሊደሉ እየ እሞ ሕጅስ ሰብኣየይ ኣባይ ኪለግብ እዩ በለት ስለዚ ስሙ ሌዊ ተባህለ  መሊሳ ኸኣ ጠነሰት ወዲውን ወለደት ዘፍጥረት ምዕራፍ  ሕጂ ንእግዚኣብሄር ኤመስግኖ በለት ስለዚ ስሙ ይሁዳ ኣውጽኣትሉ ካብ ምላድ ከኣ ኣቋረጸት ምዕራፍ   ራሄል ድማ ንያእቆብ ከምዘይወለደትሉ ምስ ረአየት ንሓብታ ቐንኣትላ ንያእቆብ ከኣ ውሉድ ሀበኒ እንተ ዘይኰነስ እመውት አለኹ በለቶ ።
Religion,ሽዑ ዅራ ያእቆብ ኣብ ራሄል ነዲዱ ኣነዶ ኣብ ክንዲ እቲ ፍረ ኸርሲ ዝኸልኣኪ ኣምላኽ እየ በላ   ንሳ ኸኣ እንሃ ቢልሃ ግዝእተይ ንሳ ኣብ ብርከይ ክትወልድ ብእኣ ድማ ኣነ ኽፋረ ናብኣ እቶ በለት  ንቢልሃ ግዝእታ ኸኣ ሰበይቱ ኽትከውን ሀበቶ ያእቆብ ድማ ኣእተዋ  ቢልሃ ጠነሰት ንይእቆብ ድማ ወዲ ወለደትሉ  ሽዑ ራሄል ኣምላኽ ፍትሒ ኣውጺኡለይ ቃለይ ሰሚዑውን ወዲ ሂቡኒ በለት ስለዚ ስሙ ዳን ኣጽኣትሉ  ቢልሃ ግዝእቲ ራሄል ከኣ መሊሳ ጠነሰት ንያእቆብ ካልኣይ ወዲ ወለደትሉ   ሽዑ ራሄል ቅልስ ኣምላኽ ምስ ሓብተይ ተቓሊሰ ሐየልኩ በለት ስሙ ኸኣ ንፍታሌም ኣውጽኣትሉ  ልያ ኸኣ ካብ ምላድ ከም ዘቛረጸት ምስ ረአየት ዚልጳ ግዝእታ ወሲዳ ንያእቆብ ሰበይቱ ኽትከውን ሀበቶ  ዚልጳ ግዝእቲ ልያ ድማ ንያእቆብ ወዲ ወለደትሉ  ።
Religion,ሽዑ ልያ ኣሰይ ኢላ ስሙ ጋድ ኣውጽኣትሉ   ዚልጳ ግዝእቲ ልያ ንያእቆብ ካልኣይ ወዲ ድማ ወለደትሉ  ልያ ኸኣ ርሕስቲ ዀይነ እየ እሞ ኣዋልድ ብራሕሰይ ይውድሳኒ በለት ስሙ ድማ ኣሴር ኣጽኣትሉ  ሮቤል ድማ በቲ ስርናይ ዝዐጽደሉ ወርሓት ከይዱ ኣብ መሮር ምልዖ ረኸበ ናብ ኣዲኡ ልያ ኣምጽኦ ሽዑ ራሄል ንልያ ካብዚ ምልዖ ወድኺ ዀታ ሀብኒ በለታ  ንሳ ኸኣ ሰብኣየይ ዝወሰድክለይዶ ንእሽቶ ነገር እዩ ምልዖ ወደይ እንዶ ድማ ክትወስዲ በለታ ራሄል ከኣ እሞ ኣብ ክንዲ ምልዖ ወድኺ እዛ ለይቲ እዚኣ ምሳኺ ይደቅስ በለት  ምሸት ያእቆብ ካብ መሮር ኪአቱ ኸሎ ድማ ልያ ኽትቅበሎ ወጺኣ ብምልዖ ወደይ ዐዲገካ እየ እሞ ናባይ ኢኻ እትአቱ በለቶ በታ ለይቲ እቲኣ ኸኣ ምስኣ ደቀሰ   ኣምላኽ ድማ ንልያ ሰምዓ ጠነሰት ንያእቆብ ከኣ ሓምሳይ ወዲ ወለደትሉ  ልያ ድማ ግዝእተይ ንሰብኣየይ ክንዲ ዝሀብኩ ኣምላኽ ዓስበይ ሀበኒ በለት ስሙ ኸኣ ይሳኮር ኣውጽኣትሉ   ልያ ድማ መሊሳ ጠነሰት ንያእቆብ ከኣ ሳድሳይ ወዲ ወለደትሉ  ልያ ድማ ኣምላኽ ጽቡቕ ህያብ ሂቡኒ ሕጂ ሹድሽተ ወዲ ወሊደሉ እየ እሞ ደጊም ሰብኣየይ ምሳይ ኪነብር እዩ በለት።
Religion,ስሙ ኸኣ ዛብሎን ኣውጽኣትሉ  ድሕርዚ ድማ ጓል ወለደት ስማ ኸኣ ዲና ኣውጽኣትላ  ኣምላኽ ድማ ንራሄል ዘከራ ኣምላኽ ሰምዓ እሞ ማሕጸና ኸፈተላ  ንሳ ድማ ጠነሰት ወዲውን ወለደት ኣምላኽ ሕስራነይ ኣርሐቐ ከኣ በለት  እግዚኣብሄር ካልእ ወዲ ድማ ይወስኸኒ ኢላ ኸኣ ስሙ ዮሴፍ ኣውጽኣትሉ  ኰነ ኸኣ ራሄል ንዮሴፍ ምስ ወለደት ያእቆብ ንላባን ናብ ቦታይን ናብ ምድረይን ክኸይድ ኣሳናብተኒ  እተን ብዛዕባኤን እተገዛእኩኻ ኣንስተይን ደቀይን ሀበኒ እቲ እተገዛእኩኻ መግዛእቲ ባዕልኻ ትፈልጦ ኢኻ እሞ እኺድ ሕደገኒ በሎ  ላባን ድማ ኣብ ቅድሜኻ ሞገስ እንተ ረኺበስ እግዚኣብሄር ምእንታኻ ኢሉ ኸም ዝባረኸኒ ኣስተውዒለ አሎኹ በሎ  ዓስብኻ ቝጸረለይ እሞ እህበካ ድማ በለ  ንሱ ኸኣ ከመይ ከም ዘገልገልኩኻን ከብትኻውን ምሳይ ከመይ ከም ዝዀናን ባዕልኻ ትፈልጥ ኢኻ  ኣነ ኸይመጻእኩ ሒደት ነበራኻ ሕጂ ግና ኣነ ኣብ ዝኸድክዎ ዅሉ እግዚኣብሄር ባሪኹካ እዩ እሞ ኣዝየን በዝሓ ሕጂ ኸኣ ንቤተይ ደኣ ምኣዝ ከምህዝ እየ በሎ  ንሱ ድማ እንታይ እሞ ኽህበካ በለ ያእቆብ ከኣ ገለኳ ኣይትሀበኒ እዚ ነገርዚ እንተ ትገብረለይ መሊሰ ነባጊዕካ እጓስየን እከናኸነንውን  ።
Religion,ሎሚ ብዅለን መጓሴኻ ኽሐልፍ እየ ካብኡ ኸኣ ኵለን ጸነጺትን ዓምቦሬታትን ኵለን ጸለምትን ኣባጊዕ ካብ ኣጣል ድማ  ሪት ዘፍጥረት ምዕራፍ  ቡረቴታትን ጸነጺትን ዘበላ ኽፈሊ እየ እሞ ዓስበይ ይኹና  ድሕሪ ሎሚ ድማ ብዛዕባ ዓስበይ ምስ እትመጽእ ሽዑ ቕንዕናይ ኣብ ቅድሜኻ ኺምስክረለይ እዩ ጸነጺትን ቡረቴታትን ዘይኰና ኣጣል ጸለምቲ ዘይኰና ኣባጊዕ ከኣ ኣባይ እንተ ተረኽባ ስሩቓት እየን በለ  ላባን ከኣ ሕራይ ከምቲ ዘረባኻ ይኹን በለ  በታ መዓልቲ እቲኣ እቶም ዑፌታትን ቡረቴታትን ወጣጡ ኵለን ቡረቴታትን ጸነጺትን ኣጣል ገለ ጻዕዳ ዘለወን ኵለን ካብ ኣባጊዕ ድማ ኵለን ጸለምቲ ፈልዩ ኣብ ኢድ ደቁ ሀቦም  ኣብ መንጎኡን ኣብ መንጎ ያእቆብን ከኣ መገዲ ሰለስተ መዓልቲ ኣርሓሐቐ ያእቆብ ድማ ነተን ዝተረፋ መጓሰ ላባን ይጓሲ ነበረ  ያእቆብ ከኣ ክርዋሕን ሉዝን ሑዳን ካብ ዚብሀል ኣእዋም ጥሉል ኣባትር ወሲዱ ኣብኡ ቕላጥ ቀሊጡ ነቲ ኣባትር ዕሮርባይ ገበሮ  ነቲ ዕሮርባይ ዝገበሮ ኣባትር ድማ ኣብቲ እተን መጓሴታት መጺኤን ዚሰትያሉ ዛራ ማይ ዘሎ ጋብላታት ኣብ ቅድሚ እተን መጓሰ ገበሮ እሞ ኪሰትያ ምስ መጻ ይትለዋ ነበራ ።
Religion,እተን መጓሰ ኣብ ቅድሚ እቲ ኣባትር ተተልዋ እሞ እተን መጓሴታት ዑፌታትን ጸነጺትን ዓምቦሬታትን ወለዳ  ሽዑ ያእቆብ ነተን ዕያውቲ ፈልዩ ገጽ እተን መጓሰ ናብተን ዑፌታትን ኵለን ጸለምትን ኣብ መጓሰ ላባን ገበረ ንመጓሴኡ ኸኣ ምስ መጓሰ ላባን ኣይሐወሰንን ንበይነን ደኣ ገበረን  ኰነ ድማ በቲ እተን ጽዓኛታት ኣባጊዕ ዚትለዋሉ ዘበለ ጊዜ ኣብ ጥቓ እቲ ኣባትር ምእንቲ ኺትለዋስ ያእቆብ ነቲ ኣባትር ኣብቲ ጋብላታት ኣብ ቅድሚ እተን መጓሰ የንብሮ ነበረ  እተን መጓሰ ድኹማት ከለዋ ግና ኣየንብሮን ነበረ በዚ ኸምዚ ኸኣ እተን ድኹማት ንላባን እተን ድዓኛታት ከኣ ንያእቆብ ኰና   እቲ ሰብኣይ እቲ ድማ ኣዝዩ ሀብተመ ብዙሓት መጓሴታት ገላዉን ኣግራድን ኣግማልን ኣእዱግን ነበሮ ምዕራፍ   ደቂ ላባን ድማ እቲ ናይ ኣቦና ዝነበረ ዅሉ ያእቆብ ወሰዶ ኵሉ እዚ ኽብረት እዚ ኸኣ ካብቲ ናይ ኣቦና ዝነበረ ንሱ ዝረኸቦ እዩ ኢሎም ኪዛረቡ ሰምዔ  ያእቆብ ድማ ገጽ ላባን ጠመተ እንሆ ከም ቀደሙ ምስኡ ኣይነበረን  እግዚኣብሄር ከኣ ንያእቆብ ናብ ምድሪ ኣቦታትካን ናብ ዓሌትካን ተመለስ እሞ ምሳኻ ክኸውን እየ በሎ  ያእቆብ ድማ ልኢኹ ንራሄልን ንልያን ናብተን መጓሴኡ ናብ መሮር ጸውዔን  በለን።
Religion,ከኣ ገጽ ኣቦኽን ከም ቀደሙ ምሳይ ከም ዘይኰነ ኣነ እርኢ ኣለኹ ኣምላኽ ኣቦይ ግና ምሳይ ነበረ  ነቦኽን ብምሉእ ሓይለይ ከም ዘገልገልክዎ ኸኣ ባዕልኻትክን ትፈልጣ ኢኽን  ኣቦኽን ደኣ ዓስበይ ዓሰርተ ሳዕ እናለዋወጠ ኣታለለኒ እግዚኣብሄር ግና ክፉእ ኪገብረኒ ኣይፈቐደሉን  ንሱ ዓምቦሬታት ዘበላ ዓስብኻ ይኹን ምስ በለኒ ኵለን መጓሰ ዓምቦሬታት ወለዳ ዓስብኻ ዑፌታት ይኹና ምስ በለ ኸኣ ኵለን መጓሰ ዑፌታት ወለዳ  ኣምላኽ ከምዚ ገይሩ ማል ኣቦኽን ኣግዲፉ ንኣይ ሀበኒ  ኰነ ኸኣ በቲ እተን መጓሰ ዝትለዋሉ ጊዜ ዓይነይ ቋሕ እንተ ኣበልኩ ብሕልሚ ርኤኹ እንሆ ነተን ጤለበጊዕ ዚሰርወን ተባዕትዮ ዑፌታትን ጸነጺትን ጨቦሬታትን ነበሩ  መልኣኽ ኣምላኽ ድማ ብሕልሚ ያእቆብ በለኒ ኣነ ኸኣ እኔኹ በልኩ  ንሱውን ዓይንኻ ቛሕ ኣብል እሞ እዞም ነዘን ጤለበጊዕ ዚሰርወን ዘለዉ ዅሎም ተባዕትዮ ዑፌታትን ጸነጺትን ጨቦሬታትን ርኤ እቲ ላባን ዝገበረካ ዅሉ ርእየዮ ኣሎኹ   እቲ ኣብቲ ሓወልቲ ዝቐባእካሉን ኣብኡ ድማ መብጽዓ እተማባጻዕካለይን ኣምላኽ ቤትኤል ኣነ እየ ሕጂ ተንስእ እሞ ካብዛ ምድሪ እዚኣ ወጺእካ ናብታ ተወለድካላ ሃገር ተመለስ በለኒ  ራሄልን ልያን ከኣ ደጊምዶ ኣብ ቤት ኣቦና ግደ ወይ ርስቲ ኣልዩና  ሸይጡና እዩ እሞ ከም ጓኖትዶ ቘጺሩና ኣይኰነን ነቲ ገንዘብና ድማ በልዖ  እቲ ኣምላኽ ካብ ኣቦና ዝወሰዶ ዅሉ ሪት ዘፍጥረት ምዕራፍ  ሃብቲ ንሱ ናትናን ናይ ደቅናን እዩ እሞ ሕጂ ኸኣ ኣምላኽ ዝበለካ ዅሉ ግበር ኢለን መለሳሉ ።
Religion,ሽዑ ያእቆብ ተንሲኡ ደቁን ኣንስቱን ኣብ ኣግማል ኣወጥሔ  ናብ ኣቦኡ ይስሃቅ ናብ ምድሪ ኸነኣን ኪኽይድ ኵለን ማሉን ኵሉ ዘጥረዮ ገንዘቡን እተን ኣብ ጳዳንኣራም ዘጥረየን ማሉ ወሰደ  ላባን ከኣ ኣባጊዑ ኪቘርጽ ከይዱ ነበረ ራሄል ድማ ጣኦታት ኣቦኣ ሰረቐት  ያእቆብ ድማ ከም ዚሀድም ንላባን እቲ ሶርያዊ ከይነገረ መሊቑ ኸደ  ዘለዎ ዅሉ ሒዙ ኸኣ ሀደመ ተንሲኡ ድማ ርባ ተሳገረ ገጹ ኸኣ ናብ ከረን ጊልዓድ ኣቢሉ ኣቕንዔ  ኣብ ሳልሰይቲ መዓልቲ ኸኣ ያእቆብ ከም ዝሀደመ ንላባን ነገርዎ  ሽዑ ኣሕዋቱ ምስኡ ወሰደ ደድሕሪኡ ድማ መገዲ ሾብዓተ መዓልቲ ሰዐቦ ኣብ ከረን ጊልዓድ ከኣ ኣርከቦ  ኣምላኽ ግና ብሕልሚ ለይቲ ናብ ላባን እቲ ሶርያዊ መጺኡ ንያእቆብ ጽቡቕ ኰነ ኽፉእ ከይትዛረቦ ተንጠንቀቕ በሎ  ላባን ከኣ ንያእቆብ ኣርከቦ ያእቆብ ከኣ ድንኳኑ ኣብ ከረን ተኺሉ ነበረ ላባን ምስ ኣሕዋቱ ድማ ድንኳኑ ኣብ ከረን ጊልዓድ ተኸለ  ላባን ከኣ ንያእቆብ በሎ እንታይ እዩ ዝገበርካዮ ልበይ ጠቢርካዶ ነዋልደይ ብሴፍ ከም እተማረኻ ከብከብካየን  ስለምንታይ ካባይ ተሰሪቕካ ከይነገርካኒ ድማ ተሓቢእካ ዝሀደምካ ብሓጎስን ብመዝሙርን ብዀበሮን ብመሰንቆን መፋኖኹኻ ነይረ  ።
Religion,ነወዳተይን ነዋልደይን ክስዕሞም እኳ ኣይሐደግካንን ሕጂ እዚ ብዕሽነት ኢኻ ዝገበርካዮ   ክፉእ ክገብረኩም ኣብ ኢደይ ስልጣን ኣሎኒ ኣምላኽ ኣቦኹም ግና ትማሊ ለይቲ ንያእቆብ ጽቡቕ ኰነ ኽፉእ ከይትዛረቦ ተጠንቀቕ ኢሉ ተዛረበኒ  ሕጂ ኸኣ ቤት ኣቦኻ ኣዚኻ ኻብ ናፈቕካ ምኻድሲ ኸድካ ስለምንታይ ደኣ ኣማልኽተይ ሰረቕካ   ያእቆብ ድማ ንላባን ኣዋልድካ ብሓይሊ ኸይተግድፈኒ ኢለ ፈራህኩ   እቲ ኣማልኽትኻ እተረኽቦ ግና ንሱ ይሙት ምሳይ ዘሎ ናትካ ዘበለ ኣብ ቅድሚ ኣሕዋትና ጐርጕርካ ንኣኻ ውሰዶ ኢሉ መለሰሉ ያእቆብ ራሄል ከም ዝሰረቐቶም ኣይፈለጠን ነበረ   ላባን ድማ ናብ ድንኳን ያእቆብን ናብ ድንኳን ልያን ናብ ድንኳን ክልቲኤን ግዙኣትን ኣተወ ግናኸ ኣይረኸቦምን ካብ ድንኳን ልያ ወጺኡ ናብ ድንኳን ራሄል ኣተወ  ራሄል ድማ ነቶም ጣኦታት ወሲዳ ኣብ ኰረሻ ገመል ኣንቢራ ኣብ ልዕሊኦም ኮፍ በለት ላባን ንብድንኳኑ ጐርጐሮ ኣይረኸቦምን ከኣ  ንሳ ኸኣ ነቦኣ ጐይታይ እቲ ናብ ኣንስቲ ዚኸውን መጺኡኒ እዩ እሞ ኣብ ቅድሜኻ ሓፍ ክብል ኣይክእልን እየ ኣይትዀርየለይ በለቶ ።
Religion,ንሱ ኸኣ ደለየ ነቶም ጣኦታት ግና ኣይረኸቦምን  ሽዑ ያእቆብ ተናዲዱ ንላባን ተበአሶ ያእቆብ ንላባን መሊሱ በሎ እቲ ነዲርካ ደድሕረይ ዝገስገስካስ እንታይ እዩ በደለይ እንታይከ እዩ ሓጢኣተይ  ሕጂ ንዅሉ ኣቕሖይ ጐርጐርካ ካብ ኵሉ ኣቓሑ ቤትካ እንታይ ረኸብካ ኣብ መንጎ ኽልቴና ኺፈርዱስ ኣብዚ ኣብ ቅድሚ ኣሕዋተይን ኣሕዋትካን ኣምጽኣዮ  እዘን ዕስራ ዓመት ምሳኻ ነይረ ጤለበጊዕካ ኣየቘልዓን ድዓውል መጓሴኻ ድማ ኣይበላዕኩን     ኣራዊት ዝሓዛ ኸኣ ኣብ ክንድኣ ባዕለይ ተካእኩልካ እምበር ኣየምጻእኩልካን መዓልቲ እተሰርቀትንን ለይቲ እተሰርቀትንን ድማ ካብ ኢደይ ትደልያ ነበርካ   ከምዚ እየ ዝነበርኩ ብመዓልቲ ሃሩር ብለይቲውን ኣስሓይታ በልዓኒ ድቃስ ከኣ ካብ ዓይነይ በረረ  እዘን ዕስራ ዓመት ኣብ ቤትካ ነበርኩ ዓሰርተው ኣርባዕተ ዓመት ምእንቲ ኽልቲኤን ኣዋልድካ ሹድሽተ ዓመት ድማ ምእንቲ ኣባጊዕካ ተገዛእኩኻ ዓስበይ ከኣ ዓኣሰርተ ሳዕ ለዋወጥካ  ኣምላኽ ኣቦይ እቲ ይስሃቅ ዚፈርሆ ኣምላኽ ኣብርሃም ምሳይ እንተ ዘይህሉስ ብርግጽ ሕጂ ጥራይ ኢደይ ምሰደድካኒ ኔርካ እግዚኣብሄር ግና እቲ መከራይን ድኻም ኢደይን ርእዩ ።
Religion,ትማሊ ለይቲ ገንሓካ  ላባን ድማ መሊሱ ንያእቆብ በሎ እዘን ኣዋልድ ኣዋልደይ እየን ቈልዑውን ቈለውዔይ እዮም እዘን መጓሴታት ከኣ መጓሴታተይ እየን እዚ እትርእዮ ዘሎኻ ዅሉ ድማ ናተይ እዩ ሎሚ ኸኣ ነዘን ኣዋልደይ ወይ ነዞም ዝወለዳኦም ደቀን እንታይ እሞ ኽገብር  ሕጂ ድማ ኣብ መንጎይን ኣብ መንጎኻን ት ዘፍጥረት ምዕራፍ  ምስክር ኪኸውንሲ ንዓ ኣነን ንስኻን ኪዳን ንተኣታቶ  ያእቆብ ከኣ እምኒ ወሲዱ ሓወልቲ ኪኸውን ተኸሎ   ያእቆብ ድማ ነሕዋቱ ኣእማን ኣክቡ በሎም ንሳቶምውን ኣእማን ኣኪቦም ጨርሒ ጨርሑ ኣብኡ ከኣ ኣብቲ ጨርሒ በልዑ  ላባን ድማ ይጋርሰሃዱታ ኣውጽኣሉ ያእቆብ ከኣ ጋልዔድ ኣውጽኣሉ  ላባን ድማ ሎሚ እዚ ጨርሒ እዚ ኣብ መንጎይን ኣብ መንጎኻን ምስክር ይኹን በለ ስለዚ ስሙ ጋልዔድ ተባህለ   ንሓድሕድና ኻብ ዘይንርእኤ እግዚኣብሄር ኣብ መንጎይን ኣብ መንጎኻን ይፋቒ ኢሉ ነበረ እሞ ሚጽጳ ድማ ተባህለ  ነዘን ኣዋልደይ እንተ ገፋዕካየን ወይ ኣብ ልዕሊ ኣዋልደይ ካልኦት ኣንስቲ እንተ ኣእቶኻ ምሳና ሰብ የልቦን ርኤ እግዚኣብሄር ኣብ መንጎይን ኣብ መንጎኻን ምስክር እዩ  ላባን ድማ መሊሱ ንያእቆብ በሎ እንሆ እዚ ጨርሒ እንሆ እቲ ኣብ መንጎይን ኣብ መንጎኻን ዝተኸልክዎ ሓወልቲ ድማ  ኣነ ነዚ ጨርሒ እዚ ኸይሐልፈካ ንስኻውን ነዚ ጨርሒ እዝን ነዚ ሓወልቲ እዝን ንኽፍኣት ከይትሐልፈኒ ነዚ ጨርሒ እዚ ምስክር ይኹን እዚ ሓወልቲ እዚውን ምስክር ይኹን   ።
Religion,ኣምላኽ ኣብርሃምን ኣምላኽ ናሆርን ኣምላኽ ኣቦኦም ኣብ መንጎና ይፍረድ ያእቆብ ድማ በቲ ፍርሃት ኣቦኡ ይስሃቅ መሐለ  ያእቆብ ኣብቲ ኸረን መስዋእቲ ሕሩድ ሰውኤ ነሕዋቱ ኸኣ እንጌራ ኺበልዑ ጸውዖም እንጌራ በሊዖም ድማ ኣብቲ ኸረን ሐደሩ  ላባን ከኣ ንጽብሒቱ ኣንጊሁ ተንስኤ ነወዳቱን ነዋልዱን ድማ ስዒሙ መረቖም ላባን ከኣ ከይዱ ናብ ቦታኡ ተመልሰ ምዕራፍ   ያእቆብ ድማ መገዱ ኸደ መላእኽቲ እግዚኣብሄር ከኣ ተጓነፍዎ  ያእቆብ ምስ ረአዮም ድማ እዚ ጭፍራ እምላኽ እዩ በለ ነታ ቦታ እቲኣ ኸኣ መሃናይም ኣውጽኣላ  ያእቆብ ድማ ናብ ኤሳው ሓዉ ናብ ሃገር ስዒር ኣብ ምድሪ ኤዶም ቀቅድሚኡ ልኡኻት ሰደደ  ከምዚ ኢሉ ድማ ኣዘዞም ንጐይታይ ኤሳው ግልያኻ ያእቆብ ከምዚ ይብል ኣሎ በልዎ ምስ ላባን ተቐሚጠ ነበርኩ ክሳዕ ሕጂውን ደንጔኹ  ኣብዑርን ኣእዱግን ጤለበጊዕን ገላዉን ኣግራድን ኣለዉኒ ኣብ ቅድሜኻ ሞገስ ምእንቲ ኽረክብ ድማ እዚ ንጐይታይ ኪነግር ለአኽኩ  እቶም ልኡኻት ከኣ ናብ ያእቆብ ተመሊሶም ናብ ሓውካ ኤሳው በጻሕና ንሱን ምስኡ ድማ ኣርባዕተ ሚእቲ ሰብኣይ ኪቃባበለካ ይመጽእ አሎ በልዎ  ።
Religion,ሽዑ ያእቆብ ኣዝዩ ፈርሄ ተጨነቐውን ምስኡ ንዝነበሩ ሰብን ጤለበጊዕን ኣሓን ኣግማልን ድማ ኣብ ክልተ ጋንታ መቐለ  ኤሳው ናብዚ ሓደ ጋንታ መጺኡ እንተወቕዖ እቲ ዝተረፈ ጋንታ ይድሕን በለ  ያእቆብ ድማ በለ ዎ ኣምላኽ ኣቦይ ኣብርሃምን ኣምላኽ ኣቦይ ይስሃቅን ዎ እግዚኣብሄር ናብ ሃገርካን ናብ ዓሌትካን ተመለስ እሞ ጽቡቕ ክገብረልካ እየ ዝበልካኒ  እዚ ንባርያኻ ጌርካዮ ዘሎኻ ዅሉ ለውሃትን ኵሉ እምነትን ዘይግብኣኒ እዩ እዛ ዮርዳኖስ እዚኣ ብበትረይ እየ እተሳገርክዋ ሕጂ ግና ክልተ ጋንታ ዀይነ አሎኹ  መጺኡ ነደ ምስ ደቂ ኸይወቕዓኒ እፈርሆ አሎኹ እሞ በጃኻ ኻብ ኢድ ሓወይ ካብ ኢድ ኤሳው ኣድሕነኒ  ንስኻ ድማ ብዙሕ ጽቡቕ ክገብረልካ እየ ንዘርእኻውን ካብ ብዝሑ እተላዕለ ኪቝጸር ዘይከአል ከም ሑጻ ባሕሪ ኽገብሮ እየ ኢልካ አሎኻ  በታ ለይቲ እቲኣ ኣብኡ ሐደረ ኣብ ኢዱ ኻብ ዘሎ ዅሉ ድማ ንኤሳው ሓዉ ገጽ በረኸት ወሰደ  ክልተ ሚእቲ ጤልን ዕስራ ድቤላን ክልተ ሚእቲ በጊዕን ዕስራ ድዑልን  ሰላሳ እተጥቡ ገመል መምስ ውላደን ኣርብዓ ላምን ዓሰርተ ኣርሓን ዕስራ ኣድግን ዓስርተ ዒሉን  እዚኣተን በብመጋርያኤን ከፋፊሉ።
Religion,ኣብ ኢድ ግዙኣቱ ሀቦም ንግዙኣቱ ኸኣ መጋርያ ንመጋርያ ኣረሓሒቕኩም ቀቅድመይ ሕለፉ በሎም   ዘፍጥረት ምዕራፍ  ነቲ ቐዳማይ ሓወይ ኤሳው ምስ ተጓነፈካ እሞ ናይ መን ኢኻ ናበይከ ትኸይድ አሎኻ እዘን ቀቅድሜኻ ዘለዋኸ ናይ መን እየን ኢሉ እንተ ሐተተካ  ናይ ግልያኻ ያእቆብ ንጐይታይ ኤሳው ገጽ በረኸት ዝሰደደን እየን ንሱ ድማ እንሆ ብድሕሬና አሎ በሉ ኢሉ ኣዘዞ  ከምኡ ኸኣ ነቲ ኻልኣይን ነቲ ሳልሳይን ነቶም መጓሴታት ዚኽብክቡ ዅሎምን ከምዚ ኢሉ ኣዘዞም ንኤሳው ምስ ረኸብኩምዎ ከምዚ ዘረባዚ ተዛርብዎ  ግልያኻ ያእቆብ ድማ በዚ ቐቅድመይ ዚኸይድ ዘሎ ገጽ በረኸት ከዝሕሎ እየ ድሕሪኡ ኸኣ ገጹ እርኢ ምናልባሽ ብጽቡቕ እንተ ተቐበለኒ ኢሉ እንሆ ደድሕሬና ኣሎ በሉ  በዚ ኸምዚ እቲ ገጽ በረኸት ቀቅድሚኡ ሐለፈ ንሱ ኸኣ በታ ለይቲ እቲኣ ኣብቲ ሰፈር ሐደረ  በታ ለይቲ እቲኣ ኸኣ ተንሲኡ ኽልቲኤን ኣንስቱን ክልቲኤን ግዙኣቱን ዓሰርተው ሓደ ደቁን ወሲዱ መሳገሪ ያቦቅ ተሳገረ  ወሲዱ ርባ ኣሳገረን ዘለዎ ዘበለ ኸኣ ኣሳገረ  ያእቆብ ግና በይኑ ተረፈ ሓደ ሰብኣይ ድማ ምድሪ ኽሳዕ ዚወግሕ ተቓለሶ  ንሱ ኸኣ ከም ዘይከአሎ ምስ ረኣየ ምሕኩልቱ ተንከዮ ኪቃለሶ ኸሎ ምሕኩልቲ ያእቆብ ተቘጸ ።
Religion,እቲ ሰብኣይ ድማ ምድሪ ይወግሕ አሎ እሞ ሕደገኒ በለ ንሱ ኸኣ ከይባረኽካንስ ኣይሐድገካን እየ በለ  ሽዑ ንሱ እንታይ እዩ ስምካ በሎ ያእቆብ በለ  ንሱ ኸኣ ምስ ኣምላኽን ምስ ሰብን ተቓሊስካ ኣሕሚቕካ ኢኻ እሞ ደጊም ስምካ እስራኤል ደኣ እምበር ያእቆብ ኣይብሀልን በሎ   ያእቆብ ድማ በጃኻ ስምካ ንገረኒ ኢሉ ሐተቶ ንሱ ኸኣ ስለምንታይ ብዛዕባ ስመይ ትሐትት በለ ኣብኡ ድማ ባረኾ   ያእቆብ ከኣ ንኣምላኽ ገጽ ንገጽ ርእየዮ እየ እሞ ነፍሰይውን ድሒና እያ ኢሉ ስም እታ ቦታ እቲኣ ጰኒኤል ኣውጽኣላ  ንጰኒኤል ምስ ሐለፈ ጸሓይ በረቐቶ ንሱ ግና ምሕኵልቱ ይሕንክስ ነበረ  ንጅማት መፋላልዮ ምሕኵልቲ ያእቆብ ስለ ዝተንከዮ ምእንቲዚ ደቂ እስራኤል ክሳዕ ሎሚ ጅማት መፈላልዮ ምሕኵልቲ ኣይበልዑን እዮም  ያእቆብ ድማ ዓይኑ ቛሕ ኣበለ እንሆ ኸኣ ኤሳ ምስኡ ድማ ኣርባዕተ ምእቲ ሰብ ኪመጽእ ረኣየ ሽዑ ነቶም ደቂ ኣብ ልያን ኣብ ራሄልን ኣብ ክልቲኤን እተን ግዙኣትን መቓቐሎም  ነተን ግዙኣትን ንደቀንን ቅድሚት ልያን ደቃን ድማ ደድሕሪኤን ራሄልን ዮሴፍን ከኣ ድሕሪት ገበሮም  ንሱ ድማ ቅድሚኦም ሐሊፉ ናብ ሓዉ ኽሳዕ ዚበጽሕ ሾብዓተ ሳዕ ናብ ምድሪ ሰገደ ።
Religion,ኤሳው ከኣ ኪቕበሎ ጐየየ ሐቘፎ ኣብ ክሳዱ ወዲቑ ኸኣ ሰዐሞ በኸዩ ድማ  ዓይኑ ቛሕ ኣቢሉ ኣንስትን ቈልዑን ርእዩ ኸኣ እዞም ምሳኻ ዘለዉ ደኣ እንታዎት እዮም በለ ንሱ ድማ እዚኣቶም እግዚኣብሄር ንግልያኻ ዝጸገዎ ደቂ እዮም በለ   ሽዑ እተን ግዙኣት ምስ ደቀን ቀሪበን ሰገዳ   ልያን ደቃን ከኣ ቀሪቦም ሰገዱድሕሪት ድማ ዮሴፍን ራሄልን ሰገዱ  እዚ ዅሉ እተጓነፍክዎ ጭፍራኸ እንታይ ሐሲብካ ኢኻ ድማ በሎ ኣብ ቅድሚ ጐይታይ ሞገስ ክረክብ ኢለ በለ   ኤሳው ከኣ ሓወየ ዝኣኽለኒ አሎኒ ናትካስ ንኣኻ ደኣ ይኹን በለ   ያእቆብ ድማ ኣይፋልካን ካብ ኣሐጐስካንስ ንገጽካ ኸኣ ገጽ ኣምላኽ ከም ዝርኢ ርእየያ እየ እሞ ኣብ ቅድሜካ ሞገስ እንተ ደኣ ረኺበስ በጃኻ ገጽ በረኸተይ ካብ ኢደይ ተቐበል  ኣምላኽ ጸግዩኒ ኵሉ መሊኡኒ ኣሎ እሞ እቲ ዝሰደድኩልካ ገጽ በረኸተይ ውሰዶ ደኣ ኢሉ ግዲ በሎ ንሱ ኸኣ ወሰዶ   ኤሳው ድማ ንንቀል እሞ ንኺድ ኣነ ድማ ቀቅድሜኻ ክኸይድ እየ በለ  ንሱ ግና እዞም ቈልዑ ዕሸላት ከም ዝዀኑ ዜጥብዋ ጤለበጊዕን ኣሓን ከኣ ከም ዘለዋኒ ጐይታይ ይፈልጥ ኣሎ ሓደ መዓልቲ እምብዛ እንተ ሀወኽወን ኵለን መጓሰ ይሞታ   ።
Religion,ጐይታይሲ ቀቅድሚ ግልያኡ ደኣ ይሕለፍ ኣነ ድማ ናብ ጐይታይ ኣብ ሰዒር ክሳዕ ዝበጽሕ ከም ዘፍጥረት ምዕራፍ  ስጕምቲ እተን ቀቅድመይ ዘለዋ ማልን ከም ስጕምቲ እቶም ቈልዑን ገይረ ቐስ እናበልኩ እመጽእ በሎ   ኤሳው ከኣ እምበኣርስኸ ካብዚ ምሳይ ዘሎ ህዝቢ ኽሐድገልካ በሎ ንሱ ግና እዚኸ ስለምንታይ እዩ ኣብ ቅድሚ ጐይታይ ደኣ ሞገስ እርከብ በለ  ኤሳው በታ መዓልቲ እቲኣ መገዱ ናብ ስዒር ኣቢሉ ተመልሰ  ያእቆብ ድማ ናብ ሱኮት ተጓዕዘ ንእኡ ኸኣ ቤት ሰርሔ ንማሉውን ዳሳት ገበረ ብዛዕባዚ ስም እታ ቦታ ሱኮት ተባህለ  ያእቆብ ድማ ካብ ጳዳንኣራም ምስ መጸ ኣብ ምድሪ ኸነኣን ናብ ዘላ ኸተማ ሴኬም ብደሓን አተወ ኣብ መንጽር እታ ኸተማ ኸኣ ሰፈረ  እታ ድንኳኑ ተኺሉላ ዝነበረ ኽፍሊ ግራት ድማ ኣብ ኢድ ደቂ ሓሞር ኣቦ ሴኬም ብሚእቲ ቀሲጣ ዐደጋ  ኣብኣ መሰውኢ ኣቝሙ ኸኣ ኤልኤሎሄእስራኤል ኣውጽኣሉ ።
Religion,ምዕራፍ   እታ ልያ ንያእቆብ ዝወለደትሉ ዲና ጓላ ኸኣ ነዋልድ እታ ሃገር ክትርኢ ወጸት   ሴኬም ወዲ ሓሞር እቲ ሓዋዊ ጐይታ እታ ሃገር ድማ ረኣያ ወሲድዋ ኸኣ ምስኣ ደቀሰ ኣነወራውን  ነፍሱ ድማ ምስ ዲና ጓል ያእቆብ ተጣበቐት ነታ ጓል ፈተዋ ነታ ጓልውን ብፍቕሪ ተዛረባ  ሴኬም ድማ ነቦኡ ሓሞር እዛ ጓል እዚኣ ሰበይተይ ክትከውን ኣምጽኣለይ ኢሉ ተዛረቦ  ያእቆብ ድማ ንጓሉ ዲና ኸም ዘርከሳ ሰምዔ ደቁ ኸኣ ምስ ማሉ ኣብ መሮር ነበሩ እሞ ያእቆብ ክሳዕ ዚኣትዉ ስቕ በለ  ሓሞር ኣቦ ሴኬም ከኣ ምስኡ ኺዛረብ ናብ ያእቆብ ወጸ  ደቂ ያእቆብ ድማ እዚ ምስ ሰምዑ ካብ መሮር አተዉ እቶም ሰባት ከኣ ምስ ጓል ያእቆብ ብምድቃሱ ኺግበር ዘይግባእ ኣብ እስራኤል ነውሪ ስለ ዝነበረ ጕህዮም ኣዝዮም ተናደዱ   ሓሞር ድማ ነፍሲ ወደይ ሴኬም ምስ ጓልኩም ተጣቢቓ እያ እሞ በጃኹም ሰበይቱ ኽትከውን ሀብዎ  ምሳና ተዋሰቡ ኣዋልድኩም ሀቡና ንኣኻትኩምውን ኣዋልድና ውሰዱ     ምሳና ድማ ንበሩ እንሃ እዛ ምድሪ ኣብ ቅድሜኹም ኣላ ተቐሚጥኩም ንገዱላን ተረስተይዋን ኢሉ ተዛረቦም  ሴኬም ድማ ነቦኣን ነሕዋታን ኣብ ቅድሚኹም ኰታ ምገስ እርከብ ዝበልኩምኒ ኽህብ እየ   ።
Religion,ገዝምን ህያብን ኣዚኹም ኣብዚሕኩም ኣዝዙኒ እታ ጓል ደኣ ሰበይተይ ክትከውን ሀቡኒ እምበር ከም ዝበልኩምኒ እህብ በሎም  ደቂ ያእቆብ ከኣ ንሓብቶም ዲና ስለ ዘነወራ ንሴኬምን ነቦኡ ሓሞርን መሊሶም ብተንኰል ተዛረብዎም   በልዎም ድማ ሓብትና ንዘይተገዝረ ሰብኣይ ክንህብ እዚ የነውረና እዩ እሞ እዚ ነገርዚ ኽንገብር ኣይንኽእልን  ተባዕታይ ዘበለ ዅሉ ብምግዛርኩም ከማና እንተ ዀንኩም በዚ ጥራይ ሕራይ ንብለኩም  ሽዑ ኣዋልድና ንህበኩም ኣዋልድኩም ከኣ ንወስድ ምሳኻትኩም ድማ ንነብር ሓደ ህዝቢውን ንኸውን  ክትግዘሩ እንተ ዘይሰማዕኩምና ግና ጓልና ሒዝና ንኸይድ  ንሓሞርን ንሴኬም ወዲ ሓሞርን ከኣ እቲ ዘረባኦም ባህ ኣበሎም  እቲ ጐበዝ ድማ ንጓል ያእቆብ ፈትይዋ ነበረ እሞ እዚ ነገርዚ ንምግባር ኣይደንጐየን ኣብ ቤት ኣቦኡ ኻብ ዘለዉ ዅሎም ከኣ ንሱ ይኸብር ነበረ  ።
Religion,ሓሞርን ወዱ ሴኬምን ናብ ደገ ኸተማኦም ከይዶም ንሰብ እታ ኸተማኦም ከምዚ ኢሎም ተዛረብዎም  እዞም ሰባት እዚኦም ምሳና ሰብ ሰላም እዮም እዛ ምድሪ ድማ እንሃ ንኣታቶም እትኣክል ገፋሕ እያ እሞ ኣብዛ ምድሪ ይቀመጡን ይንገዱላን ኣዋልዶም ንኣና ኣንስቲ ንወስድ ኣዋልድና ድማ ንኣታቶም ንሀቦም   እዞም ሰባት እዚኣቶም ግና ምሳና ኪቕመጡ ምሳና ሓደ ህዝቢ ኪዀኑ ድማ በዚ ጥራይ ሕራይ ይብሉና ንሳቶም ግዙራት ከም ዝዀኑ ኵሉ ተባዕታይና ኺግዘር  ማሎምን ገንዘቦምን ኵሉ እንስሳኦምንከ ናትናዶ ኣይኰነን ሓንትስ ሕራይ ደኣ ንበሎም እምበር ምሳና ኺነብሩ እዮም  እቶም ብደገ ኸተማኡ ዝወጹ   ሪት ዘፍጥረት ምዕራፍ  ዅላቶም ንሓሞርን ንወዱ ሴኬምን ሰምዕዎም እሞ ብደገ ኸተማኡ ዝመጸ ዘበለ ዅሉ ተባዕታይ ተገዝረ  ።
Religion,ኰነ ኸኣ ኣብ ሳልሰይቲ መዓልቲ ኪቕንዘዉ ኸለዉ ክልተ ደቂ ያእቆብ ስምኦንን ሌውን ኣሕዋት ዲና ሰሴፎም ወሲዶም ነታ ኸተማ ኸይሐሰበት ሓደጋ ወዲቖም ተባዕታይ ዘበለ ዅሉ ቐተሉ  ንሓሞርን ንወዱ ሴኬምን ብስሕለት ሴፍ ቀቲሎም ንዲና ኻብ ቤት ሴኬም ሒዞምዋ ወጹ  ደቂ ያእቆብ ንሓብቶም ስለ ዘርከስዋ ናብቶም ቅቱላት መጺኦም ነታ ኸተማ ዘመትዋ  ኣባጊዖምን ኣሓኦምን ኣእዱጎምን ኣብ ከተማ ዝነበረን ኣብ መሮር ዝነበረን ድማ ወሰዱ  ኵሉ ገንዘቦምን ኵሎም ሕጻውንቶምን ኣንስቶምን ማረኹ ኣብ ቤት ንተረኽበ ዅሉ ድማ ዘመቱ  ያእቆብ ከኣ ንስምኦንን ንሌውን ኣብ መንጎ እዞም ኣብዛ ሃገር ዚነብሩ ኣብ መንጎ ኸነኣናውያንን ፈረዛውያንን ንኽፉእ ጨና ብምግባርኩም ኣጨነቕኩምኒ ኣነ ብቝጽሪ ሒደት እየ ንሳቶም ከኣ ተኣኪቦም ይቐትሉኒ ኣነን ቤተይን ድማ ንጠፍእ በሎም  ።
Religion,ንሳቶም ከኣ ኣብ ሓብትናዶ ደኣ ኸም ኣብ ኣመንዝራ ኺግበር እዩ በሉ ምዕራፍ   ኣምላኽ ድማ ንያእቆብ ተንስእ እሞ ናብ ቤትኤል ደይብ ኣብኣውን ተቐመጥ ኣብኣ ድማ ነቲ ኻብ ቅድሚ ሓውካ ኤሳው ክትሀድም ከሎኻ እተገልጸልካ ኣምላኽ መሰውኢ ግበር በሎ   ሽዑ ያእቆብ ንስድራኡን ምስኡ ንዝነበሩ ዅሎምን ኣብ ማእከልኩም ዘለዉ ጓኖት ኣማልኽቲ ኣርሕቑ ጽረዩ ክዳውንትኹምውን ለውጡ  ንተንስእ ናብ ቤትኤል ድማ ንደይብ ኣብኣ ኸኣ ነቲ ብመዓልቲ ጸበባይ ዝሰምዓንን ኣብ ዝኸድክዎ መገዲ ምሳይ ዝነበረን ኣምላኽ መሰውኢ ኽገብር እየ በሎም  ኣብ ኢዶም ዝነበሩ ዅሎም ጓኖት ኣማልኽትን ኣብ ኣእዛኖም ዝነበረ ቐላብትን ንያእቆብ ሀብዎ ያእቆብ ድማ ኣብ ትሕቲ እቲ ኣብ ጥቓ ሴኬም ዘሎ ድዋ ሐብኦ  ተጓዕዙ ኸኣ ኣብተን ኣብ ዙርያኦም ዝነበራ ኸተማታት ድማ ዓብዪ ፍርሃት ኣምላኽ ኰነ እሞ ንደቂ ያእቆብ ኣይሰጐጕዎምን  ያእቆብን እቲ ምስኡ ዝነበረ ዅሉ ህዝብን ናብታ ኣብ ምድሪ ኸነኣን ዘላ ሉዝ መጹ ንሳ ኸኣ ቤትኤል እያ  ኣብኣ ድማ መሰውኢ ነደቐ እቲ ኻብ ቅድሚ ሓዉ ኺሀድም ከሎ ኣምላኽ ኣብኣ ስለ እተገልጸሉ ነታ ቦታ ኤልቤትኤል ኣውጽኣላ ።
Religion,ዲቦራ መጕዚት ርብቃ ሞተት ኣብ ትሕቲ ቤትኤል ኣብ ትሕቲ እቲ ድዋ ድማ ተቐብረት ስሙ ኸኣ ድዋ ብኽያት ተባህለ  ያእቆብ ካብ ጵዳንኣራም ምስ መጸ ድማ ኣምላኽ ከም ብሓድሽ ተራእዮ ባረኾ ኸኣ  ኣምላኽ ድማ ስምካ ያእቆብ እዩ ድሕሪ ደጊምሲ ስምካ ያእቆብ ኣይብሀልን ስምካ እስራኤል ደኣ ኪኸውን እዩ በሎ ስሙ ኸኣ እስራኤል ኣውጽኣሉ   ኣምላኽ ድማ ኣነ እቲ ዅሉ ዝኽእል ኣምላኽ እየ ፍረን ብዛሕን ህዝብን ብዝሒ ህዝብታትን ካባኻ ኺወጹ እዩም ነገስታት ከኣ ካብ ሕቜኻ ኪወጹ እዮም  እዛ ንኣብርሃምን ንይስሃቅን ዝሀብክዎም ምድሪ ንኣኻ ኽህበካ እየ ብድሕሬኻ ድማ እታ ምድሪ ንዘርእኻ ኽህቦ እየ በሎ  ኣምላኽ ድማ ካብታ ምስኡ እተዛረበላ ቦታ ኻብኣ ደየበ  ያእቆብ ከኣ ኣብታ ምስኡ እተዛረበላ ቦታ ሓወልቲ ሓወልቲ እምኒ ተኸለ ኣብኣ ድማ መስዋእቲ መስተ ኸዐወ ኣብ ልዕሊኡውን ዘይቲ ኸዐወ  ያእቆብ ከኣ ነታ ኣምላኽ ኣብኣ ምስኡ እተዛረበላ ቦታ ስማ ቤትኤል ኣውጽኣላ   ካብ ቤትኤል ድማ ተላዕሉ ንኤፍራታ ኺበጽሑ ገና ገለ መገዲ ተሪፍዎም ከሎ ራሄል ወለደት ክትወልድ ከላ ድማ ጻዕሪ በርትዓ  ኰነ ኸኣ ብሕርሳ ኽትጽዐር ከላ እታ መሕረሲት ሕጂ ድማ ወዲ ረኺብኪ ኢኺ እሞ ኣይትፍርሂ በለታ   ኰነ ኸኣ ክትመውት ነፍሳ ኽትወጽእ ከላ ድማ ስሙ ቤንኦኒ ኣውጽኣትሉ ኣቦኡ ግና    ዘፍጥረት ምዕራፍ  ብንያም ኣውጽኣሉ  ራሄል ከኣ ሞተት ኣብ መገዲ ኤፍራታ ድማ ተቐብረት ንሳ ቤትልሄም እያ  ያእቆብ ድማ ኣብ መቓብራ ሓወልቲ ተኸለ ንሱ እቲ ኽሳዕ ሎሚ ዘሎ ሓወልቲ መቓብር ራሄል እዩ ።
Religion, እስራኤል ከኣ ካብኡ ተላዒሉ ድንኳኑ ኣብ ክንየው ግምቢ ኤደር ተኸለ  ኰነ ድማ እስራኤል ኣብኡ ኣብታ ምድሪ እቲኣ ተቐሚጡ ኸሎ ሮቤል ከይዱ ምስ ቢልሃ ሰበይቲ ወሰን ኣቦኡ ደቀሰ እስራኤል ድማ ሰምዔ ኣወዳት ያእቆብ ከኣ ዓሰርተው ክልተ ነበሩ  ደቂ ልያ ሮቤል በዅሪ ያእቆብን ስምኦንን ሌውን ይሁዳን ይሳኮርን ዛብሎንን  ደቂ ራሄል ዮሴፍን ብንያምን  ደቂ ቢልሃ ግዝእቲ ራሄል ድማ ዳንን ንፍታሌምን  ደቂ ዚልጳ ግዝእቲ ልያ ኸኣ ጋድን ኣሴርን እዚኣቶም ኣብ ጳዳንኣራም እተወልዱሉ ደቂ ያእቆብ እዮም  ያእቆብ ድማ ናብ ኣቦኡ ይስሃቅ ናብ መምሬ ኣብ ቅርያትኣርባዕ መጸ ንሳ እታ ኣብርሃምን ይስሃቅን ተሰዲዶምዋ ዝነበሩ ኬብሮን እያ  ዕድመ ይስሃቅ ከኣ ሚእትን ስማንያን ዓመት ኰነ   ይስሃቅ ድማ ትንፋሱ ወጸት እሞ ሞተ ኣሪጉ ዕድመ ጸጊቡ ናብ ህዝቡ ተአከበ ደቁ ኤሳውን ያእቆብን ከኣ ቀበርዎ ምዕራፍ   ወለዶ ኤሳው ንሱ ድማ ኤዶም እዚ እዩ  ኤሳው እተን ኣንስቱ ኻብ ኣዋልድ ከነኣን ዓዳ ጓል ኤሎን ሔታውን ኦሆሊባማ ጓል ዓና ጓል ጺብዖን ሓዋዊን  ባስማት ጓል እስማኤል ሓብቲ ነባዮትን ወሰደ   ዓዳ ድማ ንኤሳው ኤሊፋዝ ወለደትሉ ባስማት ከኣ ንራጉኤል ወለደት   ኦሆሊባማውን የዑስን ያዕላምን ቆራሕን ወለደት እዚኣቶም ኣብ ምድሪ ኸነኣን እተወልዱሉ ደቂ ኤሳው እዮም  ኤሳው ኣንስቱን ኣወዳቱን ኣዋልዱን ኵሉ ስድራ ቤቱን ማሉን ኵሉ እንስሳኡን ኣብ ምድሪ ኸንኣን ዘጥረዮ ዅሉ ገንዘቡን ወሰደ ካብ ቅድሚ ያእቆብ ሓዉ ኸኣ ናብ ካልእ ምድሪ ኸደ  ።
Religion, ብሓደ ኸይቅመጡ እቲ ጥሪቶም በዚሑ ነበረ እሞ ብምኽንያት ማሎም ድማ እታ ምድሪ ስደቶም ክትጾሮም ኣይከኣለትን  ኤሳው ከኣ ኣብ ከረን ስዒር ተቐመጠ ኤሳው ኤዶም እዩ  ወለዶ ኤሳው ኣቦ ኤዶማውያን ኣብ ከረን ስዒር እዚ እዩ   ስማት ደቂ ኤሳው እዚ እዩ ኤሊፋዝ ወዲ ዓዳ ሰበይቲ ኤሳውራጉኤል ወዲ ባስማት ሰበይቲ ኤሳው  ደቂ ኤሊፋዝ ከኣ ቴማን ኦማር ጼፎ ጋዕታም ቄናዝ ነበሩ  ቲምናዕ ድማ ሰበይቲ ወሰኑ ንኤሊፋዝ ወዲ ኤሳው ነበረት እሞ ኔሊፋዝ ኣማሌቅ ወለደትሉ እዚኣቶም ደቂ ዓዳ ሰበይቲ ኤሳው እዮም  ደቂ ራጉኤል ድማ እዚኣቶም እዮም ናሓትን ዜራሕን ሻማን ሚዛን እዚኣቶም ደቂ ባስማት ሰበይቲ ኤሳው ነበሩ  ደቂ ኦሆሊባማ ሰበይቲ ኤሳው ጓል ዓና ጓል ጺብዖን ድማ እዚኣቶም እዮም ንሳ ንኤሳው የዑሽን ያዕላማን ቆራሕን ወለደትሉ  ሹማምቲ ደቂ ኤሳው ደቂ ኤልፋዝ በዅሪ ኤሳው እዚኣቶም እዮም ሹም ቴማን ሹም ኦማር ሹም ጼፎ ሹም ቄናዝ  ሹም ቆራሕ ሹም ጋዕታም ሹም ኣማሌቅ እዚኣቶም ሹማምቲ ኤሊፋዝ ኣብ ምድሪ ኤዶም እዮም እዚኣቶም ደቂ ዓዳ እዮም   ደቂ ራጉኤል ወዲ ኤሳው ድማ እዚኣቶም እዮም ሹም ናሓት ሹም ዜራሕ ሹም ሻማ ሹም ሚዛ እዚኣቶም ሹማምቲ ራጉኤል ኣብ ምድሪ ኤዶም እዮም ንሳቶም ደቂ ባስማት ሰበይቲ ኤሳው እዮም  ደቂ ኦሆሊባማ ሰበይቲ ኤሳው ድማ እዚኣቶም እዮም ሹም የዑስ ሹም ያዕላም ሹም ቆራሕ እዚኣቶም ሹማምቲ ኦሆሊባማ ጓል ዓና ሰበይቲ ኤሳው እዮም ።
Religion, እዚኣቶም ደቂ ኤሳው ንሱ ኤዶም ሹማምቶም ድማ እዚኣቶም እዮም  ደቂ ሰዒር ሖራዊ ኣብታ ሃገር ዝነበሩ እዚኣቶም እዮም ሎጣንን ሾባልን ጺብዖንን ዓናን  ዲሾንን ኤጾርን ዲሻንን እዚኣቶም ሹማምቲ ሖራውያን ደቂ ስዒር ኣብ ምድሪ ኤዶም እዮም  ደቂ ሎጣን ከኣ ሖሪን ሄማምን ነበሩ   ዘፍጥረት ምዕራፍ  ሓብቲ ሎጣን ድማ ቲምናዕ  ደቂ ሾባል ከኣ እዚኣቶም እዮም ዓልዋንን ማናሓትን ኤባልን ሼፎን ኦናምን  ደቂ ጺብዖን ድማ እዚኣቶም እዮም ኣያን ዓናን እዚ ዓና እዚ ኣእዱግ ኣቦኡ ጺብዖን ኣብ በረኻ ኺጓሲ ኸሎ ዐይንታት ማይ ውዑይ ዝረኸበ እዩ  ደቂ ዓና ኸኣ እዚኣቶም እዮም ዲሾንን ኦሆሊባማ ጓል ዓናን  ደቂ ዲሾን ከኣ እዚኣቶም እዮም ሔምዳንን ኤሽባንን ይትራንን ከራንን  ደቂ ኤጽር እዚኣቶም እዮም ቢልሃንን ዛዕዋንን ዓቃንን  ደቂ ዲሻን እዚኣቶም እዮም ዑጽን ኣራንን  ሹማምቲ ሖራውያን እዚኣቶም እዮም ሹም ሎጣን ሹም ሾባል ሹም ጺብዖን ሹም ዓና  ሹም ዲሾን ሹም ኤጽር ሹም ዲሻን እዚኣቶም በብስሞም ኣብ ምድሪ ስዒር ዘለዉ ሹማምቲ ሖራውያን እዮም።
Religion,  ገና ኣብ ደቂ እስራኤል ንጉስ ከይነገሰ ኣብ ምድሪ ኤዶም ዝነገሱ ነገስታት ድማ እዚኣቶም እዮም  ቢላዕ ወዲ ቤዖር ኣብ ኤዶም ነገሰ ከተማኡ ኸኣ ዲንሃባ ተባህለት  ቤላዕ ድማ ሞተ ዮባብ ወዲ ዘራሕ ካብ ቦጽራ ኣብ ክንዳኡ ነገሰ   ዮባብ ከኣ ሞተ ሑሻም ካብ ሃገር ቴማኒ ኣብ ክንዳኡ ነገሰ  ሑሻም ድማ ሞተ ሃዳድ ወዲ በዳድ እቲ ንሰብ ሚድያን ኣብ መሮር ሞኣብ ዝሰዐረ ኣብ ክንዳኡ ነገሰ ስም ከተማኡ ድማ ዓዊት ነበረ   ሃዳድ ከኣ ሞተ ሳምላ ኻብ ማስሬቃ ኣብ ክንዳኡ ነገሰ  ሳምላ ድማ ሞተ ሻኡል በዓል እታ ጥቓ ርባ ዘላ ረሖቦት ኣብ ክንዳኡ ነገሰ  ሻኡል ከኣ ሞተ እሞ በዓልሓናን ወዲ ኣኽቦር ኣብ ክንዳኡ ነገሰ  በዓልሓናን ወዲ ኣኽቦር ድማ ሞተ ሃዳር ከኣ ኣብ ክንዳኡ ነገሰ ስም ከተማኡ ድማ ጳዑ ነበረ ስም ሰበይቱ ኸኣ ሜሄጣብኤል እዩ ንሳ ጓል ማጥሬድ ጓል ሜዛሃብ እያ  ስም ሹማምቲ ኤሳው በብዓሌቶም በብቦታኦም በብስሞም እዚ እዩ ሹም ቲምናዕ ሹም ዓልዋ ሹም የቴት  ሹም ኦሆሊባማ ሹም ኤላ ሹም ጲኖን  ሹም ቄናዝ ሹም ቴማን ሹም ሚብጻር  ሹም ማግዲኤል ሹም ዒራም እዚኣቶም በብምቕማጦም ኣብ ምድሪ ርስቶም ዘለዉ ሹማምቲ ኤዶም እዮም።
Religion,  ኤሳው ንሱ ኣቦ ኤዶማውያን እዩ ያእቆብ ድማ ኣብታ ኣቦኡ ተሰዲድዋ ዝነበረ ምድሪ ኣብ ምድሪ ኸነኣን ተቐመጠ  ወለዶ ያእቆብ እዚ እዩ ዮሴፍ ወዲ ዓሰርተው ሾብዓተ ዓመት ምስ ኰነ ምስ ኣሕዋቱ ጤለበጊዕ ይጓሲ ነበረ ንሱ ብንእስነቱ ኾሎ ኸኣ ምስ ደቂ ቢልሃን ምስ ደቂ ዚልጳን ኣንስቲ ኣቦኡ ነበረ ዮሴፍ ድማ እቲ ኽፉእ ወሬኦም ነቦኦም የምጽኣሉ ነበረ  እስራኤል ንዮሴፍ ወዲ እርግናኡ ነበረ እሞ ሓለፋ ዅሎም ደቁ ይፈትዎ ነበረ ወለል ዚብል ቀምሽ ከኣ ገበረሉ   እቶም ኣሕዋቱ ኣቦኦም ሓለፋ ዅላቶም ኸም ዝፈተዎ ርእዮም ጸልእዎ ብሰላም ኪዛረብዎ ድማ ኣይከኣሉን  ዮሴፍ ከኣ ሕልሚ ሐለመ ነሕዋቱ ድማ ነገሮም መሊሶም ከኣ ኣዝዮም ጸልእዎ  ንሱ ድማ ዝሐለምክዎ ሕልሚ እማ ስምዑ  እንሆ ንሕና ኣብ ማእከል ግራት እንዳእቲ ንኣስር ነበርና እንሆ ኸኣ እንዳእተይ ተንሲኣ ትኽ በለት።
Religion,  እንሆ ድማ እንዳእትኹም ንእንዳእተይ ከቢበን ሰገዳላ በሎም  ሽዑ ኣሕዋቱ እሞ ብሓቂዶ ኣብ ልዕሌና ኽትነግስ ብሓቂዶኸ ኽትገዝኣና ኢኻ በልዎ መሊሶም ከኣ ብዛዕባ ሕልምታቱን ዘረባኡን ኣዝዮም ጸልእዎ   ካልእ ሕልሚ ድማ ሐለመ ነሕዋቱ ኸኣ ነገሮም እንሆ ካልእ ሕልሚ ሐለምኩ እንሆ ድማ ጸሓይን ወርሕን ዓሰርተው ሓደ ከዋኽብትን ሰገዱለይ በለ  ነቦኡን ነሕዋቱን ድማ ነገሮም ኣቦኡ ኸኣ ገንሖ እዚ ዝሐለምካዮ እንታይ ሕልሙ እዩ ብሓቂዶ ኣነን ኣዴኻን ኣሕዋትካን መጺእና ኣብ ምድሪ ኽንሰግደልካ ኢና በሎ   ኣሕዋቱ ኸኣ ቀንኡሉ ኣቦኡ ግና ነዚ ነገርዚ ኣብ ልቡ ዐቝርዎ ነበረ  ኣሕዋቱ ድማ ጤለበጊዕ ኣቦኦም ኪጓስዩ ናብ ሴኬም ከዱ  እስራኤል ከኣ ንዮሴፍ ኣሓትካ ሪት ዘፍጥረት ምዕራፍ  ደኣ ኣብ ሴኬምዶ ይጓስዩ ኣየለዉን ንዓ ናባታቶም ክሰደካ በሎ ንሱ ኸኣ እኔኹ በሎ  ኪድ እሞ እቶም ኣሕዋትካ ደሓን እንተለዉ እተን ጤለበጊዕውን ደሓን እንተለዋ ርኤ ቃል ድማ ምለሰለይ በሎ ከምዚ ገይሩ ኻብ ለሰ ኬብሮን ለኣኾ ንሱ ኸኣ ናብ ሴኬም መጸ  እብቲ መሮር ሃለው ኪብል ከሎ እንሆ ሓደ ሰብኣይ ረኸቦ እቲ ሰብኣይ ከኣ እንታይ ትደሊ ኣሎኻ ኢሉ ሐተቶ  ንሱ ድማ ኣሕዋተይ እደሊ ኣሎኹ ኣበይ ከም ዚጓስዩ ዀታ ንገረኒ በለ  እቲ ሰብኣይ ከኣ ናብ ዶታን ንኺድ ኪብሉ ሰሚዔዮም ነበርኩ እሞ ካብዝስ ለቒቖም እዩም ።
Religion,በለ ዮሴፍ ከኣ ደድሕሪ ኣሕዋቱ ኸይዱ ኣብ ዶታን ረኸቦም  ካብ ርሑቕ ድማ ረኣይዎ ገና ኣባታቶም ከይቀረበ ኸኣ ኪቐትልዎ ተታናዀሉ  ንሓድሕዶም ድማ ተባሃሀሉ እቲ ሓላሚ እንሆ ይመጽእ ኣሎ  ሕጂ ኸኣ ንዑ ንቕተሎ ኣብ ሓንቲኻብዘን ጐደጕድ ንደርብዮ እሞ ሕሱም ኣራዊት በሊዕዎ ንበል እቲ ሕልምታቱ እንታይ ከም ዚኸውን ድማ ንርኢ  ሮቤል ከኣ እዚ ሰሚዑ ኻብ ኢዶም ኣድሐኖ ነፍሲ ኣይንቕተል ድማ በለ  ሮቤል ከኣ ካብ ኢዶም ኣድሒኑ ናብ ኣቦኡ ምእንቲ ኺመልሶ ኢሉ ብኢድ እኳ ኣይትተንክይዎ ኣብዚ በረኻ ኣብ ዘሎ ጕድጓድ ደርብይዎ እምበር ደምሲ ኣይትኽዐዉ በሎም   ኰነ ኸኣ ዮሴፍ ናብ ኣሕዋቱ ምስ መጸ ነቲ ተኸዲንዎ ዝነበረ ቐምሹ እቲ ወለል ዚብል ቀምሽ ቀንጠጥዎ  ወሲዶም ድማ ናብ ጕድጓድ ደርበይዎ እቲ ጕድጓድ ከኣ ማይ ዜብሉ ጥራዩ ነበረ  እንጌራ ኺበልዑ ድማ ተቐመጡ ኣዒንቶም ቋሕ ኣቢሎም ጠመቱ እንሆ ኸኣ እስማኤላውያን ቃፍላይ ኣግማሎም ሽቱን ቀመምን ከርበን ተጽዒነን ናብ ግብጺ ኼውርድዎ ኪኸዱ ካብ ጊልዓድ ኪመጹ ረኣዩ  ይሁዳ ድማ ነሕዋቱ ሓውና ቐቲልና ደሙ እንተ ሓባእናስ እንታይ ክንጥቀም ኢና  ።
Religion,ንዑ ግዳ ኣብዞም እስማዔላውያን ንሽጦ ሓውናን ስጋናን እዩ እሞ ኢድና ኣብ ልዕሊኡ ኣይትኹን በሎም ኣሕዋቱ ድማ ሰምዕዎ   እቶም ነጋዶ ሰብ ሚድያን ኪሐልፉ ኸለዉ ንዮሴፍ ኣልዒሎም ካብ ጕድጓድ ኣውጽእዎ እሞ ንዮሴፍ ንዕስራ ሲቃል ብሩር ኣብ እስማዔላውያን ሸጥዎ ንሳቶም ከኣ ንዮሴፍ ናብ ግብጺ ወሰድዎ  ሮቤል ድማ ናብቲ ጕድጓድ ተመልሰ እንሆ ኸኣ ዮሴፍ ኣብቲ ጉድጓድ ኣይነበረን ሽዑ ኽዳኑ ቐደደ  ናብ ኣሕዋቱ ተመሊሱ ድማ እቲ ቘልዓ የሎን ኣነ ደኣ ናበይ ክኸይድ እየ በለ  ቀምሽ ዮሴፍ ወሲዶም ከኣ ወጠጦ ሐሪዶም ነቲ ቀምሽ ኣብ ደም ጠለቕዎ  ነቲ ወለል ዚብል ቀምሽ ሰዲዶም ናብ ኣቦኦም ኣእተውዎ እዚ ረኺብና እሞ ቀምሽ ወድኻ እንተ ዀይኑ ወይ እንተ ዘይኰነ እስኪ ኣለልዮ ድማ በሉ  ኣለልይዎ ኸኣ እዚ ቐምሽ ወደይ እዩ ።
Religion,ሕሱም ኣራዊት በሊዕዎ ዮሴፍ ብርግጽ ተበሊዑ በለ  ያእቆብ ድማ ክዳኑ ቐዲዱ ኣብ ሕቝኡ ማቕ ተዐጥቀ ብዛዕባ ወዱ ብዙሕ መዓልቲ ሐዘነ  ኵሎም ኣወዳቱን ኵለን ኣዋልዱን ድማ ኬጸናንዕዎ ተንስኡ ንሱ ግና ምጽንናዕ ኣበየ ብሓዘን ናብ ወደይ ናብ ሽኦል ክወርድ እየ ድማ በለ ኣቦኡ ኸኣ በኸየሉ  እቶም ሚድያናውያን ድማ ናብ ግብጺ ናብ ጶጢፋር በዓል መዋእል ፈርኦን ሓለቓ ዘብዔኛታት ሸጥዎ ምዕራፍ   በቲ ወርሓት እቲ ኸኣ ዀነ ይሁዳ ኻብ ኣሕዋቱ ወሪዱ ናብ ሒራ ዝስሙ ኣዱላዊ ሰብኣይ ኣተወ  ይሁዳ ኣብኡ ጓል ሱዓ ዝስሙ ከነኣናዊ ሰብኣይ ረኣየ ወሲዱ ኸኣ ኣተዋ   ንሳ ጠነሰት ወዲውን ወለደት ስሙ ድማ ዔር ኣውጽኣትሉ   ደጊማ ኸኣ ጠነሰት ወዲውን ወለደት ስሙ ድማ ኦናን ኣውጽኣትሉ  ከም ብሓድሽ ከኣ ደጊማ ወዲ ወለደት ስሙውን ሼላ ኣውጽኣትሉ ንእኡ ኽትወልድ ከላ ይሁዳ ኣብ ከዚብ ነበረ  ይሁዳ ድማ ንዔር በዅሪ ወዱ ታማር ዝስማ ሰበይቲ ኣምጽኣሉ  ዔር ዘፍጥረት ምዕራፍ  በዅሪ ይሁዳ ግና ኣብ ቅድሚ እግዚኣብሄር ክፉእ ነበረ እግዚኣብሄር ከኣ ቀተሎ  ሽዑ ይሁዳ ንኦናን ናብ ሰበይቲ ሓውካ እቶ እሞ ውረሳ ንሓውካ ድማ ዘርኢ ኣቝም በሎ  ኦናን ግና እቲ ዘርኢ ።
Religion,ንእኡ ኸም ዘይከውን ፈለጠ ኰነ ኸኣ ናብ ሰበይቲ ሓዉ ምስ ዚአቱ ንሓዉ ዘርኢ ምእንቲ ኸይህብ ኢሉ ናብ ምድሪ ኸዐዎ  እቲ ዝገበሮ ኣብ ቅድሚ እግዚኣብሄር ክፉእ ኰነ እሞ ንእኡ ድማ ቀተሎ  ሽዑ ይሁዳ ንሱ ድማ ከም ኣሕዋቱ ኸይመውት ኢሉ ንታማር ሰበይቲ ወዱ ወደይ ሼላ ኽሳዕ ዚዐቢ ኺዲ ኣብ እንዳ ኣቦኺ መበለት ኴንኪ ተቐመጢ በላ ታማር ድማ ኸይዳ ኣብ እንዳ ኣቦኣ ተቐመጠት  ድሕሪ ብዙሕ መዓልቲ ድማ ጓል ሹዓ ሰበይቲ ይሁዳ ሞተት ይሁዳ ምስ ተጸናንዔ ንሱ ምስ ሒራ ኣዱላማዊ ፈታዊኡ ናብቶም ኣባጊዑ ዚቘርጹ ናብ ቲምናት ደየበ  ንታማር ድማ እንሆ ሓሙኺ ኣባጊዑ ኪቘርጽ ናብ ቲምናት ይድይብ ኣሎ ኢሎም ነገርዋ  ንሳ ኸኣ ሼላ ዓብዪ ኽንሱ ሰበይቱ ኽትከውን ከምዘይተዋህበት ረኣየት እሞ ክዳን ምብልውናኣ ኣንቢራ መጐልበቢ ተጐልቢባ ኣብ ጥቓ መገዲ ቲምናት ኣብ ዘላ ደገ ዔናይም ተቐመጠት  ይሁዳ ምስ ረአያ ገጻ ሸፊና ነበረት እሞ ኣመንዝራ መሰለቶ   ንሱ ኸኣ ሰበይቲ ወዱ ምዃና ኣይፈለጠን እሞ ኣብቲ ጥቓ መገዲ ናብኣ ኣግሊሱ በጃኺ ናባኺ ኽኣቱ ሕደግኒ በላ ንሳ ድማ ናባይ ክትኣቱስ እንታይ እሞ ትህበኒ በለቶ  ኣነ ኻብ መጓሰይ ጥቦት ማሕስእ እሰደልኪ በላ ንሳ ኸኣ ክሳዕ እትሰደለይከ ታሕዚዶ ትህበኒ ኢኻ በለቶ  ንሱ ኸኣ እንታይ ታሕዙ እሞ ኽህበኪ በለ ቀለቤትካን ማዕተብካን እዛ ኣብ ኢድካ ዘላ በትርኻን በለት ሀባ እሞ አተዋ ኽኣ ንሳውን ካብኡ ጠነሰት  ተንሲኣ ኸኣ ከደት መጐልበቢኣ ኣንቢራ ድማ።
Religion,ክዳን ምብልውናኣ ተኸድነት  ይሁዳ እቲ ታሕዚ ኻብ ኢድ እታ ሰበይቲ ኽወስድ ብኢድ እቲ ኣዱላማዊ ፈታዊኡ ጥቦት ማሕስእ ሰደደላ ንሱ ግና ኣይረኸባን  ነቶም ሰብ እታ ቦታ እቲኣ እታ ኣብ ኤናይም ኣብ መገዲ ተቐሚጣ ዝነበረት ኣመንዝራ ኣበይ እያ ዘላ ኢሉ ሐተተ ኣብዚ ኣመንዝራ ኣይነበረትን በሉ  ናብ ይሁዳ ተመልሊሱ ድማ ኣይረኸብክዋን እቶም ሰብ እታ ቦታ እቲኣ ኸኣ ኣብዝስ ኣመንዝራ ኣይነበረትን ኢሎም በሎ  ይሁዳ ድማ እንሆ እዚ ጥቦትዚ ሰዲደ ንስኻ ኸኣ ኣይረኸብካያን እሞ መላገጺ ኸይንኸውንሲ ትውሰዶ በለ  ኰነ ድማ ድሕሪ ሰለስተ ወርሒ ኣቢሉ ንይሁዳ ታማር ሰበይቲ ወድኻ ዘምያ እንሆ ኸኣ ብዝሙት ጠኒሳ አላ ኢሎም ነገርዎ ይሁዳ ድማ ኣውጽእዋ እሞ ትንደድ በለ  ምስ ኣውጽእዋ ድማ ናብ ሓሙኣ ኣነ ኻብ በዓል እዚ እየ ጠኒሰ ዘሎኹኢላ ሰደደት እዚ ቐለቤት እዚ እዚ መዓትብ እዚ እዛ በትሪ እዚኣንሲ ናይ መን ከም ዝዀና እስኪ ኣለሊ በጃኻ ድማ በለት  ይሁዳ ኸኣ ኣለልይዎ ንወደይ ሼላ ካብ ዘይሀብክዋስ ካባይ ንሳ ትቐንዕ በለ ድሕርቲ ግና ኣይፈለጣን  ኰነ ኸኣ ብጊዜ ሕርሳ እንሆ ኣብ ማሕጸና ማንታ ነበረ  ኰነ ድማ ።
Religion,ክትወልድ ከላ እቲ ሓደ ኢዱ ኣውጽኤ እታ መሕረሲት ከኣ እዚ ቕድም ወጸ ኢላ ቀይሕ ፈትሊ ወሲዳ ኣብ ኢዱ ኣሰረትሉ  ኰነ ድማ ንሱ ኢዱ ምስ መለሰ እንሆ ሓዉ ወጸ ንሳ ኸኣ ከመይ ሰንጢቕካ ባዕልኻ ወጻእካ በለት ስሙ ድማ ፋሬስ ተባህለ  ብድሕሪኡ ኸኣ እቲ ኣብ ኢዱ ቐይሕ ፈትሊ ዝነበሮ ሓዉ ወጸ ስሙ ድማ ዘራሕ ተባህለ ምዕራፍ   ንዮሴፍ ከኣ ናብ ግብጺ ኣውረድዎ ጶጢፋር በዓል መዋእል ፈርኦን ሓለቓ ዘብዔኛታት ዝነበረ ግብጻዊ ሰብኣይ ድማ ካብ ኢድ እቶም ናብኡ ዘውረድዎ እስማኤላውያን ተሻየጦ  እግዚኣብሄር ምስ ዮሴፍ ነበረ እሞ ንሱ ዕዮኡ ዝቐንዓሉ ሰብኣይ ኰነ ኣብ ቤት እቲ ግብጻዊ ጐይታኡ ድማ ነበረ   ዘፍጥረት ምዕራፍ  ጐይታኡ ኸኣ እግዚኣብሄር ምስኡ ኸም ዘሎን ንሱ ዝገበሮ ዅሉ ድማ እግዚኣብሄር ኣብ ኢዱ ኸም ዜቕንዓሉን ረኣየ ።
Religion,ዮሴፍ ከኣ ኣብ ቅድሚኡ ሞገስ ረኸበ የገልግሎውን ነበረ ኣዛዝ ቤቱ ገበሮ ዘለዎ ዅሉ ኸኣ ኣብ ኢዱ ሀቦ  ኰነ ኸኣ ኣብ ቤቱን ኣብ ኵሉ ጥሪቱን ካብ ዝሾሞ ጊዜ ጀሚሩ እግዚኣብሄር ምእንቲ ዮሴፍ ኢሉ ንቤት እቲ ግብጻዊ ባረኻ ኣብ ቤትን ኣብ መሮርን ኣብ ዝነበረ ዅሉ ጥሪቱ በረኸት እግዚኣብሄር ነበረ  ዘለዎ ዅሉ ኣብ ኢድ ዮሴፍ ኣሕሊፉ ሀቦ ዘለዎ ዘበለ ድማ ብዘይ እታ ዝበልዓ እንጌራ ገለኳ ኣይፈለጠን ዮሴፍ ከኣ መልክዔኛ ትርኢቱ ድማ ጽቡቕ ነበረ  ድሕርዚ ነገርዚ ኸኣ ዀነ ንዮሴፍ ሰበይቲ ጐይታኡ ዓይና ኣውደቐትሉ እሞ ምሳይ ደቅስ በለቶ  ንሱ ድማ እናአበየ ንሰበይቲ ጐይታኡ እንሆ ጐይታይ ኣብ ቤቱ ምሳይ እንታይ ከም ዘሎ ኣይፈልጥን እዩ ዘለዎ ዅሉ ድማ ኣብ ኢደይ ሂቡኒ እዩ ።
Religion,ኣብዛ ቤት እዚኣ ኻባይ ዚስልጥን የልቦን ሰበይቱ ኢኺ እሞ ብጀካኽስ ገለኳ ኣይከልኣንን ከመይ ገይረኸ እዚ ዓብዪ ኽፍኣትን ኣብ ቅድሚ ኣምላኽ ከኣ ሓጢኣትን ክገብር እኽእል በላ  ኰነ ድማ መዓልቲ ንመዓልቲ ንዮሴፍ እናተዛረበቶ ኽንሳ ንሱ ምስኣ ኺድቅስ ወይስ ምስኣ ኽነብር ኣይሰምዓን  ኰነ ኸኣ ሓንቲ መዓልቲ ዕዮኡ ኺገብር ናብ ቤት አተወ ኣብኣ ኣብታ ቤት ድማ ካብ ሰብ ቤት ገለ ሰብ ኣይነበረን  ብኽዳኑ ቀጥ ኣቢላ ሒዛ ድማ ምሳይ ደቅስ በለቶ ንሱ ግና ክዳኑ ኣብ ኢዳ ሐደገላ ሀዲሙ ኸኣ ንግዳም ወጸ  ንሳ ድማ ክዳኑ ኣብ ኢዳ ኸም ዝሐደገን ንግዳም ከኣ ከም ዝሀደመን ምስ ረኣየት  ንስድራ ቤታ ጸዊዓ ርአዩ ኪሰሓቐልናስ እብራዊ ሰብኣይ ኣእትዩልና ንሱ ምሳይ ኪድቅስ ናባይ ኣተወ ።
Religion,ኣነ ኸኣ ዓው ኢለ ኣእዌኹ  ኰነ ድማ ቃለይ ዓው ኣቢለ ኸም ዘእዌኹ ምስ ስምዔ ክዳኑ ሐዲጉለይ ሀዲሙ ንግዳም ወጸ ኢላ ተዛረበቶም  ነቲ ኽዳኑ ድማ ጐይታኡ ናብ ቤቱ ኽሳዕ ዚመጽእ ምስኣ ኣንበረቶ  ከምዚ ኢላ ኸኣ እዚ ነገርዚ ነገረቶ እቲ ዘምጻእካልና እብራዊ ባርያ ኺሰሓቐለይ ናባይ አተወ  ኰነ ድማ ቃለይ ዓው ኣቢለ ምስ ኣእዌኹ ክዳኑ ሐዲጉለይ ንግዳም ሀደመ  ኰነ ኸኣ ጐይታኡ እታ ሰበይቱ ባርያኻ ኸምዚ ነገርዚ ገበረኒ ኢላ ዝነገረቶ ዘረባ ሰምዔ ኵራኡ ነደደ   ጐይታ ዮሴፍ ድማ ወሲዱ ናብታ ቤት ማእሰርቲ እቶም እሱራት ንጉስ ዚእሰሩላ ቦታ ኣእተዎ ኣብኣ ኸኣ ኣብ ቤት ማእሰርቲ ነበረ  እግዚኣብሄር ግና ምስ ዮሴፍ ነበረ ምሕረት ድማ ገበረሉ ።
Religion,ኣብ ቅድሚ እቲ ሓለቓ ቤት ማእሰርቲ ኸኣ ሞገስ ሀቦ  እቲ ሓለቓ ቤት ማእሰርቲ ድማ ኣብ ቤት ማእሰርቲ ንዝነበሩ ዅሎም እሱራት ኣብ ኢድ ዮሴፍ ኣሕሊፉ ሀቦ ኣብኡ ዝገበሮ ዘበለ ዅሉ ገባሪኡ ንሱ ነበረ  እግዚኣብሄር ምስኡ ስለ ዝነበረ እቲ ሓለቓ ቤት ማእሰርቲ በቲ ኣብ ኢዱ ዝነበረ ብገለኳ ኣይሐልን ነበረ ዝገበሮ ዅሉ ድማ እግዚኣብሄር የቕንዓሉ ነበረ ምዕራፍ   ድሕርዚ ነገርዚ ኸኣ ዀነ ናይ ንጉስ ግብጺ ኣሰላፍ ሜሱን ሰንካት እንጌራኡን ንጐይታኦም ንጉስ ግብጺ በደሉ  ፈርኦን ድማ ብኽልቲኦም መኳንንቱ ሓለቓ ኣሰለፍቲ ሜስን ሓለቓ ስንከትቲ እንጌራን ተቘጥዔ   ናብ ቤት ሓለቓ ዘብዔኛታት ኪሕለዉ ናብታ ዮሴፍ ተኣሲሩላ ዝነበረ ቦታ ናብ ቤት ማእሰርቲ ኣእተዎም ።
Religion,እቲ ሓለቓ ዘብዔኛታት ከኣ ንዮሴፍ ምስኦም ኪኸውን አዘዞ ንሱ ድማ ኣገልገሎም ኣብኡ ኸኣ ሓያሎ መዓልቲ ተሐለዉ   እቶም ኣብ ቤት ማእሰርቲ ተኣሲሮም ዝነበሩ ኣሰላፍ ሜሱን ሰንካት እንጌራኡን ንንጉስ ግብጺ ኽልቲኦም ብሓንቲ ለይቲ በበይኑ ዝምፍታሑ ሔሕልሞም ሐለሙ  ዮሴፍ ንግሆ ናባታቶም አትዩ እነዉለ ጕህዮም ረአዮም  ሽዑ ነቶም ኣብ ቤት  ይታኡ ምስኡ ዚሕለዉ ዝነበሩ መኳንንቲ ፈርኦን እንታይ ኴንኩም ኢኹም ሎሚ ገጽኩም ጸሊምኩም ዘሎኹም ኢሉ ሐተቶም  ሕልሚ ሐሊምና እሞ ዚፈትሖ ድማ የልቦን በልዎ ዮሴፍ ድማ እቲ ምፍታሕ ናይ እግዚኣብሄርዶ ኣይኰነን እስኪ ሕልሙኸ ንገሩኒ በሎም።
Religion,እቲ ሓለቓ ኣሰለፍቲ ሜስ ከኣ ሕልሙ ንዮሴፍ እንሆ ብሕልመይ ኣብ ቅድመይ ኦም ወይኒ ርኤኹ  ኣብታ ኦም ወይኒ ድማ ሰለስተ ጨነፍር ነበረ ኪጥጥዕ ከሎ ኸኣ ዐምበበ እቲ ዘለላኡ ድማ ብሱል ዘቢብ ሀበ  ጽዋእ ፈርኦን ድማ ኣብ ኢደይ ነበረት ነቲ ዘቢብ ወሲደ ኸኣ ናብ ጽዋእ ፈርኦን ጸመቝክዎ እታ ጽዋእ ድማ ንፈርኦን ኣብ ኢዱ ሀብክዎ  ዮሴፍ ከኣ በሎ ምፍታሑ እዚ እዩ እቲ ሰለስተ ጨንፈር ሰለስተ መዓልቲ እዩ   ድሕሪ ሰለስተ መዓልቲ ፈርኦን ንርእስኻ ኽብ ኬብል ናብ ሽመት ቀደምካውን ኪመልሰካ እዩ ከምቲ ናይ ቀደም ኣሰላፊኡ ኸሎኻ ዝነበረ ስርዓት ከኣ ጽዋእ ፈርኦን ኣብ ኢዱ ኽትህቦ ኢኻ  ምስ ዚቐንዓካ ድማ ዘክረኒ በጃኻ ምሕረት ግበረለይ ንፈርኦን ከኣ ንገረለይ እሞ ካብዛ ቤት እዚኣ ኣውጽኣኒ  ኣነ ኻብ ምድሪ እብራውያን ብስርቂ እተጨዌኹ እየ እሞ ኣብዚ ቤት ማእሰርቲ ዜእቱ ድማ ገለኳ ኣይገበርኩን  እቲ ሓለቓ ሰንከትቲ እንጌራ ኸኣ ጽቡቕ ከም ዝፈትሔ ምስ ረኣየ ንዮሴፍ ኣነ ድማ ብሕልመይ እንሆ ሰለስተ መሶብ ጻዕዳ እንጌራ ኣብ ርእሰይ ነበረ  ኣብቲ ላዕላይ መሶብ ከኣ ካብ ኵሉ ዓይነት ብልዒ ፈርኦን ግቡር እንጌራ ነበረ ካብቲ ኣብ ርእሰይ ዘሎ መሶብ ድማ ኣዕዋፍ ካብኡ ይበልዓ ነበራ በሎ  ዮሴፍ ከኣ ምፍታሑ እዚ እዩ እቲ ሰለስተ መሶብ ሰለስተ መዓልቲ እዩ  ድሕሪ ሰለስተ መዓልቲ ፈርኦን ርእስኻ ካባኻ ኪወስድ ኣብ ዕጨይቲ ድማ ኪሰቕለካ እዩ።
Religion,ስጋኻ ኸኣ ካባኻ ኣዕዋፍ ኪበልዓኦ እየን ኢሉ መለሰ  ኰነ ድማ ኣብ ሳልሰይቲ መዓልቲ ንፈርኦን መዓልቲ ልደቱ ነበረ እሞ ንዅሎም ገለዉኡ ምሳሕ ገበረሎም ሽዑ ንርእሲ ሓለቓ ኣሰለፍቲ ሜስን ርእሲ ሓለቓ ሰንከትቲ እንጌራን ኣብ ማእከል ገላውኡ ኽብ ኣበለ  ነቲ ሓለቓ ኣሰለፍቲ ሜስ ናብ ኣሰላፍነቱ መለሶ ንሱ ድማ እቲ ጽዋእ ኣብ ኢድ ፈርኦን ሀበ  ነቲ ሓለቓ ሰንከትቲ እንጌራ ግና ከምቲ ዮሴፍ ዝፈትሓሎም ሰቐሎ     እቲ ሓለቓ ኣሰለፍቲ ሜስ ግና ንዮሴፍ ረስዖ እምበር ኣይዘከሮን ምዕራፍ   ኰነ ድማ ድሕሪ ኽልተ ዓመት ፈርኦን ሐለመ እንሆ ኸኣ ኣብ ገምገም ርባ ደው ኢሉ ነበረ  እንሆ ድማ ሾብዓተ ንምርኣየን ጽቡቓት ስጋኤን ከኣ ስቡሓት ኣሓ ኻብቲ  ወጺኤን ኣብቲ ሰልሰላ ኺበልዓ ረኣየ።
Religion,ደድሕሪኤን ድማ እንሆ ካልኦት ሾብዓተ ንምርኣየን ክፉኣትስጋኤን ከኣ ዓባሩ ኣሓ ኻብቲ ርባ ወጺኤን ኣብ ጥቓ እተን ቀዳሞት ኣብ ገምገም ርባ ደው በላ  እተን ንምርኣየን ክፉኣት ስጋኤን ከኣ ዓባሩ ኣሓ ነተን ሾብዓተ ንምርኣየን ጽቡቓትን ስቡሓትን ኣሓ ወሐጥኤን ፈርኦን ድማ ተበራበረ   ደቀሰ እሞ ካልኣይ ሳዕውን ሐለመ እንሆ ኸኣ ኣብ ሓንቲ ብርዒ ሾብዓተ ፍሩያትን ጽቡቓትን ሰዊት ወጻ  ድሕሪኤን ከኣ እንሆ ሾብዓተ ቐጠንቲ ብንፋስ ምብራቕ ዝሀጐጓ ሰዊት ወጻ  እተን ቀጠንቲ ሰዊት ድማ ነተን ሾብዓተ ፍሩያትን ምሉኣትን ሰዊት ወሓጥኤን ፈርኦን ከኣ ተበራበረ እንሆ ድማ ሕልሚ ነበረ   ኰነ ድማ ምስ ወግሔ መንፈሱ ኣዕሎበጠ ሽዑ ልኢኹ ንዅሎም ጠቢባን ግብጽን ንዅሎም ፈላጣትን ጸውዖም ፈርኦን ከኣ ሕልሙ ነገሮም ንፈርኦን ዚፈትሓሉ ግና ኣይነበረን።
Religion,ሽዑ እቲ ሓለቓ ኣሰለፍቲ ሜስ ንፈርኦን ከምዚ ኢሉ ተዛረቦ ኣነ ሎሚ ሓጢኣተይ ዘከርኩ   ፈርኦን ብገላውኡ ተቘጥዔ ንኣይን ንሓለቓ ሰንከትቲ እንጌራን ከኣ ናብ ቤት ሓለቓ  ሪት ዘፍጥረት ምዕራፍ  ዘብዔኛታት ኣእተወና   ኣነን ንሱን ብሓንቲ ለይቲ ሕልሚ ሐለምና በበይኑ ዝምፍታሑ ሕልሚ ሐለምና  ኣብኡ ድማ እብራዊ ጐበዝ ባርያ ሓለቓ ዘብዔኛታት ምሳና ነበረ ንእኡ ነገርናዮ ንሱ ኸኣ ሕልምታትና ፈትሓልና ንነፍሲ ወከፍ ከከም ሕልሙ ፈትሖ  ኰነ ድማ ከምቲ ዝፈትሓልና ከምኡ ዀነ ንኣይ ናብ ኣሰላፍነተይ መለሰኒ ነቲ ኸኣ ሰቐሎ  ሽዑ ፈርኦን ልኢኹ ንዮሴፍ ጸውዖ ቀልጢፎም ድማ ካብ ቤት ማእሰርቲ ኣውጽእዎ ንሱ ኸኣ ተላጽዩ ኽዳኑ ለዊጡ ኣብ ፈርኦን ኣተወ  ፈርኦን ድማ ንዮሴፍ ሕልሚ ሐሊመ ዚፈትሖ ድማ የልቦን ኣነ ሕልሚ ምስ ሰማዕካ ኸም እትፈትሖ ብዛዕባኻ ኺዛረቡ ሰሚዔ በሎ  ዮሴፍ ድማ ንፈርኦን እዚ ካባይ ኣይኰነን ኣምላኽ ደኣ ንፈርኦን ነገር ሰላም ኪመልሰሉ እዩ ኢሉ መለሰ   ፈርኦን ድማ ንዮሴፍ ተዛረቦ እንሆ ኣነ ብሕልመይ ኣብ ገምገም ርባ ደው ኢለ ነበርኩ   እንሆ ኸኣ ሾብዓተ ስቡሓትንመልክዔን ከኣ ጽቡቓትን ኣሓ ካብቲ ርባ ደይበን ኣብ ሰልሰላ ይበልዓ ነበራ ።
Religion,እንሆ ድማ ደድሕሪኤን ካልኦት ሾብዓተ ከማታተን ዝምኽፋኤን ኣብ ኵላ ሃገር ግብጺ እኳ ዘይርኤኹ ዝማሰናን ትርኢተን ኣዝየን ክፉኣትን ዓባሩን ኣሓ ወጻ  እተን ዓባሩን ክፉኣትን ኣሓ ድማ ነተን ሾብዓተ ቐዳሞት ስቡሓት ኣሓ ወሓጥኤን  ኣብ ከብደን ድማ አተዋ ኣብ ከብደን ከም ዝኣተዋ ኸኣ ኣይተፈልጠን ትርኢተን ከም ቀደመን ክፉኣት ነበራ ተበራበርኩ ድማ  ብሕልመይ ከኣ እንሆ ሾብዓተ ፍሩያትን ጽቡቓትን ሰዊት ኣብ ሓንቲ ብርዒ ኺወጻ ርኤኹ  ድሕሪኤን ድማ እንሆ ዓሸልን ቀጠንትን ብንፋስ ምብራቕ ዝሀጐጓ ሾብዓተ ሰዊት ወጻ  እተን ቀጠንቲ ሰዊት ድማ ነተን ሾብዓተ ጽቡቓት ሰዊት ወሐጥኤን እዚ ነቶም ጠቢባን ነገርክዎም ዚፈትሓለይ ከኣ ኣይነበረን  ዮሴፍ ድማ ንፈርኦን በሎ ሕልሚ ፈርኦን ሓደ እዩ ኣምላኽ ኪገብሮ ዘለዎ ንፈርኦን ኣግሀደሉ  እተን ሾብዓተ ጽቡቓት ኣሓ ሾብዓተ ዓመት እየን እተን ሾብዓተ ጽቡቓት ሰዊት ድማ ሾብዓተ ዓመት እየን ሕልሙ ሓደ እዩ  እተን ደድሕሪኤን ዝወጻ ሾብዓተ ሰዊት ድማ ሾብዓተ ዓባሩን ክፉኣትን ኣሓ ኸኣ ሾብዓተ ዓመት እየን ።
Religion,እተን ዓሸል ብንፋስ ምብራቕ ዝሀጐጋ ሾብዓተ ሰዊት ድማ ሾብዓተ ዓመት ጥሜት ኪዀና እየን  እቲ ንፈርኦን ዝነገርክዎ እዚ እዩ ኣምላኽ እቲ ኺገብሮ ዘለዎ ንፈርኦን ኣርኣዮ  እንሆ ኣብ ብዘላ ሃገር ግብጺ ብዙሕ ጽጋብ ዝዀነለን ሾብዓተ ዓመት ኪመጻ እየን   ብድሕሪኤን ከኣ ሾብዓተ ዓመት ጥሜት ኪመጻ እየን ብእኤን እቲ ዅሉ ጽጋብ ኣብ ሃገር ግብጺ ኺርሳዕ እዩ እቲ ጥሜት ከኣ ነታ ሃገር ኪውድኣ እዩ  ንሱ ኣዝዩ ኺብርትዕ እዩ እሞ ካብቲ ድሕሪት ዚኸውን ጥሜት እተላዕለ እቲ ኣብታ ሃገር ዝነበረ ጽጋብ ኣይፍለጥን  እቲ ፈርኦን ካልኣይ ሳዕ ደጊሙ ምሕላሙ እቲ ነገር ካብ ኣምላኽ ስለ እተቘርጸ እዩ ኣምላኽ ከኣ ቀልጢፉ ኺገብሮ እዩ  ሕጂ ድማ ፈርኦን ኣስተውዓልን ፈላጥን ሰብኣይ ይድለ እሞ ኣብ ምድሪ ግብጺ ይሽሞ ፈርኦን ድማ በዘን ሾብዓተ ዓመት ጽጋብ ካብ ፍርያት ምድሪ ግብጺ ሓምሳይ ኣፍ ዜውጽኡ ኣዘዝቲ ኣብ ሃገር ይሽም  ናይዘን ዝመጻ ዘለዋ ዓመታት ጽጋብ ዚብላዕ ዝዀነ ዅሉ ይአክቡ እቲ እኽሊ ድማ ንቐለብ ኪኸውን ኣብ ትሕቲ ኢድ ፈርኦን ኣብ ከተማታት ይደለብ ይሐልውዎ ኸኣ   እቲ እኽሊ ድማ ኣብ ምድሪ ግብጺ ዚመጻ ሾብዓተ ዓመት ጥሜት ነታ ሃገር ኪኸውን ይተዐቘር እታ ሃገር ከኣ ብጥሜት ኣይትጠፍእን  እዚ ነገርዚ ድማ ኣብ ቅድሚ ፈርኦንን ኣብ ቅድሚ ዅሎም ገላውኡን ጽቡቕ ኰነ  ፈርኦን ከኣ ንገላውኡ ከምዚ ዝበለ መንፈስ ኣምላኽ ዘለዎ ሰብኣይ ዶኾን ንረክብ በሎም  ፈርኦን ድማ ንዮሴፍ ኣምላኽ እዚ ኹሉ ንኣኻ ኻብ ኣፍለጠካ ከማኻ ዝበለ ኣስተውዓልን ፈላጥን የልቦን   ንስኻ ኣብ ልዕሊ ቤተይ ኩን ኵሉ ህዝበይ ንቓልካ ይተኣዘዝ ኣነ ብዝፋነይ ጥራይ እየ ኻባኻ ዝዐቢ በሎ  ፈርኦን ከኣ ንዮሴፍ ርኤ ኣብ ልዕሊ ዅላ ሃገር ግብጺ ሸይመካ ኣሎኹ በሎ።
Religion,ፈርኦን ድማ ቀለቤቱ ኻብ ኢዱ ኣውጺኡ ናብ ኢድ ዮሴፍ ኦሪት ዘፍጥረት ምዕራፍ  ገበረሉ ሻሽውን ከደኖ ኣብ ክሳዱ ኸኣ ድሪ ወርቂ ገበረሉ  ናብ ካልአይቲ ሰረገላኡ ድማ ኣወጥሖ ቀቅድሚኡ ኸኣ ስገድ ኢሎም ጨደሩ ኣብ ልዕሊ ዅላ ሃገር ግብጺውን ሾሞ   ፈርኦን ድማ ንዮሴፍ ኣነ ፈርኦን እየ ኣብ ብዘላ ምድሪ ግብጺ ብዘይ ፍቓድካ ኢዱ ወይስ እግሩ ኣየልዕል በሎ  ፈርኦን ከኣ ንዮሴፍ ስሙ ጻፍናትጳዕናሕ ኣውጽኣሉ ኣሰናት ጓል ጶጢፌራዕ ካህን ኦን ሰበይቲ ኽትኰኖ ሀቦ ዮሴፍ ከኣ ናብ ምድሪ ግብጺ ወጸ  ዮሴፍ እቲ ኣብ ቅድሚ ፈርኦን ንጉስ ግብጺ ደው ኪብል ከሎ ወዲ ሰላሳ ዓመት ነበረ ዮሴፍ ካብ ቅድሚ ፈርኦን ወጺኡ ናብ ብዘላ ምድሪ ግብጺ ዞረ  እታ ምድሪ ድማ በተን ሾብዓተ ዓመት ጽጋብ ብዙሕ ሓፍሻ ሀበት  ኣብ ምድሪ ግብጺ ዝነበረ ዅሉ ናይተን ሾብዓተ ዓመት እኽሊ ድማ አከበ ነቲ እኽሊ ኸኣ ኣብ ከተማታት ደለቦ እኽሊ እቲ ኣብ ዙርያ ኸተማታት ዝነበረ ግራሁ ድማ ነናብ ማእከል ከታማኡ አከበ  ዮሴፍ ከኣ እቲ እኽሊ ቝጽሪ ዜብሉ ነበረ እሞ ምቝጻር ክሳዕ ዚሐድጎ ከም ሑጻ ባሕሪ ኣዝዩ ብዙሕ አከበ  ።
Religion,ገና ዓመት ጥሜት ከይመጸት ከላ ኣሰናት ጓል ጶጢፌራዕ ካህን ኦን ዝወለደትሉ ንዮሴፍ ክልተ ወዲ ተወልዱሉ  ዮሴፍ ድማ ኣምላኽ ኵሉ መከራይን ኵሉ ቤት ኣቦይን ኣረሲዑኒ እዩ እሞ ኢሉ ስም እቲ በዅሪ ምናሴ ኣውጽኣሉ   ነቲ ኻልኣይ ድማ እግዚኣብሄር ኣብ ምድሪ መከራይ ኣፍርዩኒ ኢሉ ስሙ ኤፍሬም ኣውጽኣሉ  እተን ኣብ ምድሪ ግብጺ ዝነበራ ሾብዓተ ዓመት ጽጋብ ከኣ ሐለፋ  ከምቲ ዮሴፍ ዝበሎ ድማ እተን ሾብዓተ ዓመት ጥሜት ኪአትዋ ጀመራ ኣብ ኵለን ሃገራት ከኣ ጥሜት ኰነ ኣብ ብዘላ ምድሪ ግብጺ ግና እንጌራ ነበረ  ኵላ ሃገር ግብጺ ምስ ጠመየት ድማ እቲ ህዝቢ ብዛዕባ እንጌራ ናብ ፈርኦን ጠርዔ ፈርኦን ድማ ንኹሎም ግብጻውያን ናብ ዮሴፍ ኪዱ እሞ ንሱ ዚብለኩም ግበሩ በሎም  ኣብ ልዕሊ ዅላ ምድሪ ድማ ጥሜት ኰነ ዮሴፍ ከኣ ኵሉ ሪቕ ከፊቱ ንግብጻውያን እኽሊ ሸጠሎም እቲ ጥሜት ድማ ኣብ ሃገር ግብጺ እናበርትዔ ኸደ   እቲ ጥሜት ኣብ ኵላ ምድሪ እናበርትዔ ኸደ እሞ ካብ ኵለን ሃገራት እኽሊ ኪሽምቱ ናብ ዮሴፍ ናብ ግብጺ ይመጹ ነበሩ ምዕራፍ   ያእቆብ ድማ ኣብ ግብጺ እኽሊ ኸም ዘሎ ረአየ ።
Religion,እሞ ያእቆብ ንደቁ ስለምንታይ ንሓድሕድኩም ትርኣኣዩ በሎም  እንሆ እኽሊ ኣብ ግብጺ ኸም ዚርከብ ሰሚዔ ክንድሕንን ከይንመውትን ከኣ ናብኣ ወሪድኩም ካባኣ ሸምቱልና በሎም  እቶም ዓሰርተ እሕዋት ዮሴፍ ከኣ እኽሊ ኪሽምቱ ናብ ግብጺ ወረዱ   ንብንያም ሓው ዮሴፍ ግና ገለ ድንገት ከይረኽቦ ኢሉ ያእቆብ ምስ ኣሕዋቱ ኣይሰደዶን  ኣብ ምድሪ ኸነኣን ጥሜት ነበረ እሞ ደቂ እስራኤል ኣብ መንጎ እቶም ዝመጹ ዀይኖም እኽሊ ኺሽምቱ መጹ  ነታ ሃገር ዚእዝዛ ድማ ዮሴፍ ነበረ ንዅሉ ህዝቢ እታ ሃገር እኽሊ ዚሽምት ከኣ ንሱ ነበረ ኣሕዋት ዮሴፍ ድማ መጹ ኣብ ቅድሚኡ ብገጾም ኣብ ምድሪ ተደፍኡ  ዮሴፍ ከኣ ኣሕዋቱ ርእዩ ኣለለዮም ንርእሱ ግና ጓና ኣምሰለሎም ኣበርቲዑ ድማ ተዛረቦም ካበይ ዝመጻእኩም ኢኹም ድማ በሎም ካብ ምድሪ ኸነኣን እኽሊ ኽንሽምት በሉ  ዮሴፍ ከኣ ነሕዋቱ ኣለለዮም ንሳቶም  ግና  ኣየለለይዎን    ዮሴፍ  ድማ  ነቲ  ብዛዕብኦም  ሐሊምዎ  ዝነበረ  ሕልምታት  ዘከረ ንስኻትኩም እዛ ሃገር ቃልዕ ምዃና ኽትርእዩ ዝመጻእኩም ሰለይቲ ኢኹም ከኣ በሎም ።
Religion,ንሳቶም መለሱሉ ኣይፋልናን ጐይታይ ገላውኻስ ቀለብ ኪሽምቱ ደኣ መጹ ድማ በልዎ  ንሕና ዅልና ደቂ ሓደ ሰብኣይ ኢና ንሕና ቕኑዓት ኢና ገላዉኻ ሰለይቲ ኣይኰኑን  ንሱ ድማ ኣይፋልኩምን እዛ ሃገር ቃልዕ ምዃና ኽትርእዩ ዝመጻእኩም ኢኹም በሎም  ንሳቶም ከኣ ንሕና ገላዉኻ ኣብ ምድሪ  ሪት ዘፍጥረት ምዕራፍ  ኸነኣን ዓሰርተው ክልተ ኣሕዋት ደቂ ሓደ ሰብኣይ ኢና እንሆ ድማ እቲ ንእሽቶ ሎሚ ምስ ኣቦና አሎ እቲ ሓደ ኸኣ የሎን በሉ  ዮሴፍ ድማ በሎም እቲ ሰለይቲ ኢኹም ኢለ ዝበልኩኹም ንሱ እዩ  በዚ ኽትፍተኑ ኢኹም እቲ ንእሽቶ ሓውኩም ናብዚ ኸይመጸ ካብዚ ኸይትወጹ ህይወት ፈርኦን እዩ  ሓደ ኻባኻትኩም ንሓውኩም ዜምጽእ ስደዱ ንስኻትኩም ድማ ሓቂ እንተሎኩም ዘረባኹም ኪፍተን ክትእሰሩ ኢኹም እንተዘይኰነስ ብህይወት ፈርኦን ሰለይቲ ኢኹም  ብሓደ ገይሩ ሰለስተ መዓልቲ ኣብ ቤት ማእሰርቲ ኣሐለዎም  ኣብ ሳልሰይቲ መዓልቲ ድማ ዮሴፍ በሎም ኣነ ኣምላኽ እፈርህ እየ እሞእዚ ግበሩ ትነብሩ ድማ   ቅኑዓት እንተዄንኩምሲ ሓደ ሓውኩም ኣብታ  ተኣሲርኩምላ  ዝነበርኩም  ቤት  ይተኣሰር  ንስኻትኩም  ድማ  ኬድኩም  እቲ  ንጥሜት ኣባይትኹም ዚኸውን እኽሊ ኣብጽሑ  እቲ ንእሽቶ ሓውኩም ድማ ናባይ ኣምጽእዎ ።
Religion,እቲ ቓልኩም ከኣ ሓቂ ምዃኑ ይእመን ኣይትሞቱን ድማ ከምኡውን ገበሩ  ንሓድሕዶም ከኣ ብሓቂ ኣብ ሓውና በደልና እቲ ምሕረት ኪልምነና ኸሎ ጸበባ ነፍሱ እናርኤና ኣይሰማዕናዮን ብሰርዚ እዚ መከራዚ በጽሓና ተባሃሀሉ  ሮቤል ከኣ ኣብዚ ቘልዓ ኣይትበድሉ ኢለዶ ኣይበልኩኹምን ንስኻትኩም ግና ኣይሰማዕኩምንን ስለዚ ድማ እንሆ ደሙ ይድለ አሎ ኢሉ መለሰሎም  ኣስተርጓሚ ኣብ መንጎኦም ነበረ እሞ ንሳቶም ዮሴፍ ከም ዚሰምዖም ኣይፈለጡን ነበሩ   ካባታቶም ኣግሊሱ ኸኣ በኸየ ናባታቶም ተመሊሱ ድማ ተዛረቦም ንስምኦን ከኣ ካባታቶም ወሲዱ ኣብ ቅድሚኦም አሰሮ  ዮሴፍ ድማ ነቲ ዓያብቶም እኽሊ ኺመልኣሎም እቲ ገንዘቦም ከኣ ኣብ ዐዓይበቶም ኪመልሱሎም ንመገዲውን ሲቂ ኪህብዎም አዘዘ ከምኡ ኸኣ ገበሩሎም  እቲ እኽሊ ኣብ ኣእዱጎም ጽዒኖም ከኣ ካብኡ ኸዱ  ኣብ መሕደሪ ድማ ሓደ ኻባታቶም ንኣድጉ ድርቋ ኺህብ ዓይበቱ ኸፈተ እንሆ እቲ ገንዘቡ ኣብ ኣፍ ዓይበቱ ረኣየ   ነሕዋቱ ኸኣ እቲ ገንዘበይ ተመሊሱ እንሆ ኣብ ዓይበተይ በሎም ልቦም መሊቝዎም ራዕራዕ እናበሉ ንሓድሕዶም እዚ ኣምላኽ ገይሩና ዘሎ እንታይ እዩ ተባሃሀሉ ።
Religion,ኣቦኦም ያእቆብ ድማ ናብ ምድሪ ኸነኣን መጹ ዝበጽሖም ኵሉ ኸኣ ከምዚ ኢሎም ነገርዎ   እቲ ሰብኣይ ጐይታ እታ ሃገር ኣበርቲዑ ተዛረበና ከም ሰለይቲ እታ ሃገር ከኣ ገበረና  ንሕና ሰለይቲ ኣይኰንናን ቅኑዓት ሰብ ኢና  ንሕና ዓሰርተው ክልተ ኣሕዋት ደቂ ኣቦና ኢና እቲ ሓደ የሎን እቲ ንእሽቶ ድማ ሎሚ ምስ ኣቦና ኣብ ምድሪ ኸነኣን ኣሎ በልናዮ  እቲ ሰብኣይ ጐይታ እታ ሃገር ከኣ ንስኻትኩም ቅኑዓት እንተ ዄንኩም በዚ ኽፈልጥ እየ ሓደ ሓውኩም ምሳይ ሕደጉ እቲ ንጥሜት ኣባይትኹም ዚኸውን እኽሊ ሒዝኩም ድማ ኪዱ  ነቲ ንእሽቶ ሓውኩም ከኣ ናባይ ኣምጽእዎ ሽዑ ንስኻትኩም ቅኑዓት እምበር ሰለይቲ ኸም ዘይኰንኩም እፈልጥ ሓውኩም ድማ ክህበኩም እየ ኣብዛ ሃገርውን ትነግዱ በለና  ኰነ ኸኣ ዓያብቶም ምስ ኣዕረቑ እንሆ ንነፍሲ ወከፍ እቲ ጥቕላል ገንዘቡ ኣብ ዐይበቱ ነበረ ንሳቶምን ኣቦኦምን ነቲ ጥቕሉል ገንዘቦም ምስ ረኣዩ ሰምበዱ  ኣቦኦም ያእቆብ ድማ ውሉድ ዜልቦ ገበርኩምኒ ዮሴፍ የሎን ስምኦን ከኣ የሎን ንብንያምዶ ድማ ኽትወስድዎ ኢኹም እዚ ዅሉ ኣባይ ኰይኑ አሎ በሎም።
Religion,ሮቤል ከኣ ነቦኡ ኣብ ኢደይ ሕድሪ ሀበኒ ኣነ ድማ ናባኻ ኽመልሶ ናባኻ እንተ ዘየምጻእክዎ ንኽልቲኦም ደቀይ ቅተል ኢሉ ተዛረቦ  ንሱ ኸኣ ሓዉ ሞይቱ ንሱ ድማ በይኑ ተሪፉ እዩ እሞ ወደይሲ ምሳኻትኩም ኣይወርድን ኣብቲ እትኸድዎ መገዲ ገለ ጕድኣት እንተ ረኸቦ ሽዑ ንሽበተይ ብሓዘን ናብ ሽኦል ተውርድዎ በለ ምዕራፍ  ኦሪት ዘፍጥረት ምዕራፍ   እቲ ጥሜት ከኣ ኣብታ ሃገር በርትዔ  ኰነ ድማ እቲ ኻብ ግብጺ ዘምጽእዎ እኽሊ በሊዖም ምስ ወድኡ ኣቦኦም ተመሊስኩም ሒደት እኽሊ ሸምቱልና በሎም    ይሁዳ ኸኣ እቲ ሰብኣይ ኣሕሚሙ ሓውኩም ምሳኻትኩም እንተ ዘየሎ ገጸይ ኣይትርእዩን ኢኹም በለና  ንሓውና ምሳና ትሰዶ እንተ ዄንካ ወሪድና እኽሊ ኽንሽምተልካ ኢና  ዘይትሰዶ እንተ ዄንካ ግና እቲ ሰብኣይ ሓውኩም ምሳኻትኩም እንተ ዘየሎ ገጸይ ኣይትርእዩን ኢኹም ኢሉና እዩ እሞ ኣይንወርድን ኢና በሎ   እስራኤል ከኣ ስለምንታይ ነቲ ሰብኣይ ገና ሓደ ሓው ኣሎና ኢልኩም ብምንጋርኩም ኣኽፋእኩምለይ በለ   ንሳቶም ድማ እቲ ሰብኣይ ብዛዕባናን ብዛዕባ ወለዶናን ኣቦኹም ገናዶ ብህይወቱ አሎ ካልእ ሓውከ አሎኩምዶ ኢሉ ኣጸቢቑ ሓተተና ንሕና ኸኣ ከምቲ ዘረባኡ ነገርናዮ ንሓውኩም ኣውርድዎ ኸምዚብለናዶ ፈሊጥና ኔርና በሉ   ይሁዳ ድማ ነቦኡ እስራኤል ንሕናን ንስኻን ሕጻናትናን ክንነብር እምበር ከይንመውት ተንሲእና ኽንከይድሲ ነዚ መንእሰይ ምሳይ ስደዶ  ኣነ እውሐሶ ካብ ኢደይ ድለዮ ናባኻ ኣምጺኤ።
Religion,ኣብ ቅድሜኻ ደው እንተ ዘየበልክዎ ብዅሉ ዘበን ንኣኻ ሓጢኣት ከም ዝገበርኩ እኹን   ክሳዕ ሕጂ እንተ ዘይንድንጕስ ኤረ ኻልኣይ እዋን እኳ ተመሊስና ምሀሎና ኔርና በሎ  ሽዑ ኣቦኦም እስራኤል እዚ እንተ ደኣ ዀይኑስ ከምዚ ግበሩ ካብ ፍረ እዛ ምድሪ ጸጽቡቑ ኣብ ዓያብትኹም ውሰዱ ነቲ ሰብኣይ ዚኸውን ገጽ በረኸት ሒደት ቀመም ሒደት መዓር ሽቱን ከርበን ካዕካዕን ለውዝን ተማልኡሉ   ገንዘብ ድማ ካዕበት ጌርኩም ኣብ ኢድኩም ውሰዱ እቲ ኣብ ኣፍ ዓያብትኹም እተመልሰ ገንዘብ ከኣ ምናልባሽ ናይ ጌጋ ኸይከውን ብኢድኩም ምለስዎ  ንሓውኩምውን ውሰድዎ ተንሲእኩም ከኣ ናብቲ ሰብኣይ ተመለሱ  ነቲ ሓደ ሓውኩምን ንብንያምን ምሳኻትኩም ምእንቲ ኺሰዶም እቲ ዅሉ ዚኽእል ኣምላኽ ኣብ ቅድሚ እቲ ሰብኣይ ምሕረት ይሀብኩም ኣነ ውሉድ እንተ ሰኣንኩ ውሉድ እስኣን በሎም ።
Religion,እቶም ሰብ ድማ ነዚ ገጽ በረኸት እዚ ወሰዱ ዕጽፊ ገንዘብ ከኣ ኣብ ኢዶም ንብንያምውን ሒዞም ተንስኡ ናብ ግብጺ ወሪዶም ድማ ኣብ ቅድሚ ዮሴፍ ደው በሉ  ዮሴፍ ከኣ ንብንያም ምሳታቶም ምስ ረአዮ ንኣዛዝ ቤቱ እዞም ሰባት እዚኣቶም ቀትሪ ምሳይ ኪምስሑ እዮም እሞ ነዞም ሰባት ናብ ቤተይ ኣእትዎም ሕሩድ ሐሪድካውን ኣዳሉ በሎ  እቲ ሰብኣይ ድማ ከምቲ ዮሴፍ ዝበሎ ገበረ እቲ ሰብኣይ ከኣ ነቶም ሰባት ናብ ቤት ዮሴፍ ኣእተዎም  እቶም ሰባት ድማ ናብ ቤት ዮሴፍ ስለ ዘእተዎም ፈርሁ ብዛዕባ እቲ በታ ቐዳመይቲ ጊዜ ኣብ ዓያብትና እተመልሰ ገንዘብ እዩ ንኣና ናብዚ ዘእተወና ጐይዩ ሓደጋ ኺወድቀና እሞ ባሮት ክንከውን ንኣናን ነእዱግናን ኪወስድ እዩ ከኣ በሉ  ናብቲ ሰብኣይ ኣዛዝ ቤት ዮሴፍ ቀሪቦም ድማ ኣብ ደገ ቤት ምስኡ ተዛረቡ  በል ጐይታይ ብቐዳማይ እኽሊ ኽንሽምት ወሪድና ነበርና  ኰነ ኸኣ ኣብ መሕደሪ ምስ በጻሕና ዓያብትና ኸፈትና እንሆ ኸኣ ገንዘብ ነፍሲ ወከፍ ከም ሚዛኑ ኣብ ኣፍ ዐዓይበቱ ነበረ ኣብ ኢድና ኸኣ መሊስናዮ ኣሎና  እቲ ገንዘብ ድማ ናብ ዓያብትና መን ከም ዘእተዎ ኣይንፈልጥን ካልእ ገንዘብውን መሸመት እኽሊ ዚኸውን ኣብ ኢድና ኣምጺእና ኣሎና በሉ ።
Religion,ንሱ ድማ ኣጆኹም ኣይትፍርሁ ኣብ ዓያብትኹም መዝገብ ዝሀበኩም ኣምላኽኩምን ኣምላኽ ኣቦኹም እዩ ገንዘብኩምሲ ኣትዩኒ እዩ በለ ንስምኦን ከኣ ናባታቶም ኣውጽኦ  እቲ ሰብኣይ ነቶም ሰባት ናብ ቤት ዮሴፍ ኣእቲዩ ኣእጋሮም ኪሕጸቡ ማይ ሀቦም ነእዱጎም ድማ ድርቋ ሀበን  ኣብኡ ኸም ዚምስሑ ሰሚዕም ነበሩ እሞ ዮሴፍ ቀትሪ ኽሳዕ ዚመጽእ ነቲ ገጽ በረኸት ኣዳለዉዎ  ዮሴፍ ናብ ቤት ምስ መጸ እቲ ኣብ ኢዶም ዘሎ ገጽ በረኸት ናብ ቤት ኣምጽኡሉ ኣብ ምድሪ ተደፊኦም ከኣ ሰገዱሉ  ንሱ ድማ ብዛዕባ ጥዕናኦም ሐተቶም እቲ ብዛዕብኡ እተዛረብኩምኒ ኣረጊት ኣቦኹምከ ደሓንዶ ኣሎ ገናዶ ብህይወቱ ኣሎ ከኣ በሎም  ንሳቶም ድማ ኣቦና ጊልያኻ  ዘፍጥረት ምዕራፍ  ሓን እዩ ብህይወቱ አሎ በሉ ድንን ኢሎም ድማ ሰገዱሉ  ዓይኑ ቛሕ ኣቢሉ ንብንያም ሓዉ ወዲ ኣዲኡ ርእዩ ድማ እዝስ እቲ ብዛዕባኡ እተዛረብኩምኒ ንእሽቶ ሓውኩም ድዩ በለ ወደይ እግዚኣብሄር ሞገስ ይሀብካ ከኣ በሎ  ዮሴፍ ድማ ብዛዕባ ሓዉ ኣምዑቱ ትዅስኵስ ኢልዎ ተሀወኸ ዚበኽየሉ ስፍራ ደልዩ ናብ ሕልፍኝኡ አተወ ኣብኡ ኸኣ በኸየ  ገጹ ተሐጺቡ ወጸ ልቡ ቐጥ ኣቢሉ ኸኣ እንጌራ ኣቕርቡ በለ  ።
Religion,ሽዑ ንእኡ ንበይኑ ንኣታቶም ድማ ንበይኖም ነቶም ምስኡ ዚበልዑ ግብጻውያን ከኣ ንበይኖም ኣቕረቡሎም ንግብጻውያን ምስ እብራውያን እንጌራ ምብላዕ ነውሪ እዩ እሞ ስለዚ ግብጻውያን ምስኦም ኪበልዑ ኣይኽእሉን እዮም   እቲ በዅሪ ኸም ብዅርናኡ እቲ ንእሽቶ ኸኣ ከም ምንኣሱ ኣብ ቅድሚኡ ተቐመጡ እቶም ሰባት ድማ ንሓድሕዶም ተደነቑ  ካብቲ ኣብ ቅድሚኡ ዝነበረ መብልዕ ከኣ ግዲኦም ኣቕረበሎም ንብንያም ድማ ሓለፋ ግደ ዅሎም ሓሙሽተ ኢድ ኣቕረበሉ ሰትዮም ድማ ምስኡ ተሐጐሱ  ንኣዛዝ ቤቱ ድማ ንዓያብቲ እዞም ሰባት ኪወስድዎ ኸም ዚኽእሉ ጌርካ እኽሊ ምልኣሎም ገንዘብ ነፍሲ ወከፍ ድማ ኣብ ኣፍ ዐዓይበቱ ኣንብር  ነታ ጽዋኤይ ድማ እታ ጽዋእ ብሩር ምስቲ ገንዘብ እኽሉ ጌርካ ናብ ኣፍ ዓይበት እቲ ንእሽቶ ግበራ ኢሉ አዘዞ ከምቲ ዮሴፍ ዝበሎ ቓል ከኣ ገበረ  ንግሆ ምስ በርሄ ነቶም ሰባት ምስ ኣእዱጎም ይኺዱ ሐደግዎም   ንሳቶም ካብ ከተማ ወጺኦም ገናኸይረሐቑ ዮሴፍ ንኣዛዝ ቤቱ በሎ ተንስእ ደድሕሪ እዞም ሰባት ስዐብ እሞ ምስ ኣርከብካዮም ከመይ ኣብ ክንዲ ጽቡቕ ክፉእ ፈዴኹም  እታ ጐይታይ ዚሰትየላን ብእኣ ድማ ምስጢር ዚፈልጠላን ጽዋእ እዚኣዶ ኣይኰነትን እዚ ምግባርኩም ክፉእ ጌርኩም በሎም  ንሱ ኸኣ ኣርከቦም እዚ ነገርዚ ድማ ተዛረቦም   ንሳቶም ከኣ ጐይታይ ስለምንታይ ከምዚ ኢልካ ትዛረብ ከምዚ ዝበለ ነገር ምግባርሲ ኻብ ገላዉኻ የርሕቆ  እቲ ኣብ ኣፍ ዓያብትና ዝረኸብናዮ ገንዘብ እኳ እንሆ ካብ ምድሪ ኸንኣን መሊስናልካ ካብ ቤት ጐይታኻ ግዳ ኸመይ ጌርና ብሩር ኰነ ወይ ወርቂ ኽንሰርቕ   ካብ ገላዉኻ እቲ እተረኽበቶ ይሙት ንሕና ኸኣ ባሮት ጐይታይ ንኹን በልዎ  ንሱ ኸኣ ሕጂ ኸም ዝበልኩሞ ይኹን እቲ እተረኽበቶ ንሱ ባርያይ ይኹን ንስኻትኩም ግና ንጹሃት ኢኹም በለ  ቀልጢፎም ከኣ ነፍሲ ወከፍ ዐዓይበቶም ናብ ምድሪ ኣውረዱ ነፍሲ ወከፍ ድማ ዓይበቱ ኸፈተ  ንሱ ኸኣ በቲ ዓብዪ ጀሚሩ በቲ ንእሽቶ ኽሳዕ ዚውድእ ጐርጐሮም እታ ጽዋእ ድማ ኣብ ዓይበት ብንያም ተረኽበት  ሽዑ ኽዳውንቶም ቀደዱ ነፍሲ ወከፍ ኣድጉ ጽዒኑ ድማ ናብ ከተማ ተመልሱ  ይሁዳን ኣሕዋቱን ከኣ ናብ ቤት ዮሴፍ ኣተዉ ።
Religion,ንሱ ገና ኣብኣ ነበረ ኣብ ቅድሚኡ ድማ ናብ ምድሪ ተደፍኡ  ዮሴፍ ከኣ እዚ ዝገበርኩምዎ እንታይ ግብሩ እዩ ከማይ ዝበለ ሰብ ፈላጢ ኸም ዝዀነስ ኣይትፈልጡንዶ በሎም  ይሁዳ ድማ ንጐይታይ እሞ እንታይ ክንብል ኢና እንታይስ ክንዛረብ ከመይ ጌርናኸ ርእስና ኸነጽድቕ ኣምላኽ በደል ባሮትካ ረኸበ እኔና ንሕናን እቲ ኣብ ኢዱ ጽዋእ እተረኽበቶን ባሮት ጐይታይ ኢና በለ  ንሱ ግና ከምዚ ዝበለ ምግባርሲ ኻባይ ይርሐቕ እቲ ኣብ ኢዱ ጽዋእ እተረኽበቶ ሰብኣይ ንሱ ባርያይ ይኹን ንስኻትኩም ግና ናብ ኣቦኹም ብሰላም ደይቡ በለ  ሽዑ ይሁዳ ናብኡ ቐሪቡ በለ በል ጐይታይ ጊልያካ ሓንቲ ቓል ኣብ እዝኒ ጐይታይ ክዛረብ እልምነካ ኣሎኹ ንስኻ ከም ፈርኦን ኢኻ እሞ ኵራኻ ኣብ ጊልያኻ ኣይንደድ  ጐይታይ ንገላውኡ ኣቦ ወይ ሓውከ ኣሎኩምዶ ኢሉ ሐተቶም  ንሕና ኸኣ ንጐይታይ ኣረጊት ኣቦ ኣሎና ኣብ እርግናኡ  ዘፍጥረት ምዕራፍ  ዝወለዶ ንእሽቶ ቘልዓ ድማ ሓዉ ኸኣ ሞይቱ እዚ ድማ ካብ ደቂ ኣዲኡ በይኑ ተሪፉ ኣቦኡ ኸኣ ይፈትዎ እዩ በልናካ  ሽዑ ንስኻ ንገላውኻ ዓይነይ ክርእዮ ናባይ ኣውርድዎ በልካና  ንሕና ድማ ንጐይታይ እቲ ወዲ ኣቦኡ ኽሐድጎ ኣይክእልን ነቦኡ እንተ ሐደጎስ ኣቦኡ ኺመውት እዩ በልናዮ  ንገላዉኻ ድማ እቲ ንእሽቶ ሓውኩም ምሳኻትኩም እንተ ዘይወረደ ደጊም ገጸይ ኣይትርእዩንን ኢኹም በልካና  ኰነ ኸኣ ንሕና ናብ ጊልያኻ ኣቦይ ምስ ደየብና ዘረባ ጐይታይ ነገርናዮ  ኣቦና ድማ ተመሊስኩም ሒደት እኽሊ ሸምቱልና በለ  ።
Religion,ንሕና ኸኣ ክንወርድ ኣይንኽእልን እዚ ንእሽቶ ሓውና ምሳና እንተ ዘየሎ ገጽ እቲ ሰብኣይ እቲ ኽንርኢ ኣይንኽእልን ኢና እሞ እዚ ንእሽቶ ሓውና ምሳና እንተሎ ግና ንወርድ በልና  ኣቦይ ጊልያኻ ድማ ሰበይተይ ክልተ ወዲ ኸም ዝወለደትለይ ንስኻትኩም ትፈልጡ ኢኹም  እቲ ሓደ ኻባይ ወጸ ኣነ ኸኣ ብሓቂ ተበሊዑ እዩ በልኩ ክሳዕ ሕጂ ድማ ኣይርኤኽዎን   ነዚ ኸኣ ካብ ቅድመይ እንተወሰድክምዎ እሞ ድንገት እንተ ረኸቦ ንሽበተይ ብጓሂ ናብ ሽኦል ከተውርድዎ ኢኹም በለና   ሕጂ ኸኣ ኣነ ናብ ኣቦይ ጊልያኻ እንተ መጻእኩ እሞ እዚ ወዲ ምሳና እንተ ዘየሎ ነፍሱ ምስ ነፍሲ ወዱ ስለ እተጣበቐት  ኪኸውን ድማ እዩ እዚ ወዲ ኸም ዘየሎ እንተ ረአየ ኪመውት እዩ ገላውኻ ኸኣ ንሽበት ኣቦና ጊልያኻ ብጓሂ ናብ ሽኦል የውርዱ  ጊልያኻ ነዚ ወዲ ኣብ ቅድሚ ኣቦይ ናባኻ እንተ ዘየምጻእክዎ ብዅሉ ዘበን ነቦይ ሓጢኣት ከም ዝገበርኩ እኸውን ኢሉ ተዋሒስዎ እዩ   ሕጂ ድማጊልያኻ ኣብ ክንዲ እዚ ወዲ ንጐይታይ ባርያ ዀይኑ ኪቕመጥ እልምነካ ኣሎኹ እዚ ወዲ ኸኣ ምስ ኣሕዋቱ ይደይብ  እዚ ወዲ ምሳይ ካብ ዘይህሉስ ከመይ ኢለ ደኣ ናብ ኣቦይ ክድይብ እየ እቲ ነቦይ ዚረኽቦ ኽፉእሲ ኣየርእየኒ ምዕራፍ   ሽዑ ዮሴፍ ኣብ ቅድሚ እቶም ምስኡ ደው ኢሎም ዝነበሩ ዅሎም ልቡ ኼህድእ ኣይከኣለን እሞ ዓው ኢሉ ኵሎም ሰብ ካብ ቅድመይ ኣውጽኡለይ በለ እቲ ነሕዋቱ ኺላለዮም ከሎ ምስ ዮሴፍ ገለ ሰብ እኳ ኣይነበረን  ቃሉ ዓው ኣቢሉ ድማ በኸየ ግብጻውያን ከኣ ሰምዑ ቤት ፈርኦንውን ሰምዔ ።
Religion,ዮሴፍ ድማ ነሕዋቱ ኣነ ዮሴፍ እየ ኣቦይከ ኽሳዕ ሕጂዶ ብህይወቱ ኣሎ በሎም ኣሕዋቱ ድማ ኣብ ቅድሚኡ ሰምበዱ እሞ ኪመልሱሉ ኣይከኣሉን  ዮሴፍ ከኣ ነሕዋቱ በጃኹም ናባይ ቅረቡ በሎም ቀረቡ ድማ በለ ኸኣ ኣነ ናብ ግብጺ ዝሸጥኩምኒ ዮሴፍ ሓውኩም እየ   ኣምላኽ እዩ ህይወት ንምድሓን ቀቅድሜኹም ዝለኣኸኒ እሞ ሕጂ ድማ ናብዚ ስለ ዝሸጥኩምኒ ኣይትጕሀዩ ኣይትጨነቑ  ኣብዛ ምድሪ ጥሜት ካብ ዚኸውን ሕጂ ኽልተ ዓመት ኰይኑ ዘይሕረሰንን ዘይዕጸደንን ድማ ገና ሓሙሽተ ዓመት ኣለዋ  ኣምላኽ ግና ኣብ ምድሪ ተረፍ ምእንቲ ኼትርፈኩም ብዓብዪ ምድሓን ድማ ህይወትኩም ክትድሕን ቀቅድሜኹም ለአኸኒ   ሕጂ ኸኣ ኣምላኽ እዩ እምበር ንስኻትኩም ኣይኰንኩምን ናብዚ ዝለኣኽኩምኒ ንሱ ንፈርኦን ኣቦኡን ጐይታ ዅላ ቤቱን ገዛእ ኵላ ሃገር ግብጽን ገበረኒ  ቀልጢፍኩም ናብ ኣቦይ ደይቡ እሞ በልዎ ዮሴፍ ወድኻ ከምዚ ይብል ኣምላኽ ኣብ ልዕሊ ዅላ ግብጺ ጐይታ ገበረኒ ናባይ ውረድ ኣይትደንጕ   ንስኻን ደቅኻን ደቂ ደቅኻን ኣባጊዕካን ኣሓኻን ዘሎካ ዅሉን ኣብ ቀረባይ ክትከውን ኣብ ምድሪ ጎሼን ክትቅመጥ ኢኻ  ገና ሓሙሽተ ዓመት ጥሜት ተሪፉ ኣሎ እሞ ንስኻን ቤትካን ኵሉ ዘሎካን ምእንቲ ኸይትሽገሩ ኣብኡ ኽሐልየልካ እየ  ኣፈይ ትዛረበኩም ከም ዘላ ኸኣ እንሆ ኣዒንትኹምን ዓይኒ ሓወይ ብንያምን ይርእያ ኣለዋ።
Religion,እቲ ዅሉ ኽብረተይ ኣብ ግብጽን እቲ ዝርኤኽምዎ ዅሉን ነቦይ ንገርዎ ነቦይ ከኣ ቀልጢፍኩም ናብዚ  ዘፍጥረት ምዕራፍ  ኣውርድዎ  ኣብ ክሳድ ሓዉ ብንያም ወዲቑ ኸኣ በኸየ ብንያም ድማ ኣብ ክሳዱ በኸየ  ንዅሎም ኣሕዋቱ ኸኣ እናበኸየ ሰዐሞም ድሕርዚ ድማ ኣሕዋቱ ምስኡ ተዛረቡ   ኣብ ቤት ፈርኦን ከኣ ኣሕዋት ዮሴፍ መጺኦም ዚብል ወረ ተሰምዔ እዚውን ንፈርኦንን ንገላውኡን ባህ ኣበሎም  ፈርኦን ድማ ንዮሴፍ በሎ ነሐዋትካ ከምዚ ግበሩ በሎም እንስሳኹም ጽዒንኩም ኪዱ ናብ ምድሪ ኸነኣን ከኣ እተዉ  ኣቦኹምን ስድራቤትኩምን ሒዝኩም ድማ ናባይ ምጹ ካብ ምድሪ ግብጺ ኸኣ እቲ ዝበለጸ ኽህበኩም እየ ስብሒ እዛ ምድሪውን ክትበልዑ ኢኹም  እዚ ኽትገብሩ እእዝዘካ ኣሎኹ ንሕጻናትኩምን ነንስትኹምን ሰረገላታት ካብ ምድሪ ግብጺ ውሰዱ እሞ ነቦኹም ድማ ሒዝኩምዎ ምጹ   እቲ ኣብ ምድሪ ግብጺ ዘሎ ዘዝበለጸ ዅሉ ንኣኻትኩም እዩ እሞ ኣቓሑኹም ርኢኹም ኣይትጕሀዩ  ደቂ እስራኤል ከኣ ከምኡ ገበሩ ዮሴፍ ድማ ከምቲ ትእዛዝ ፈርኦን ሰረገላታት ሀቦም ንመገዲ ኸኣ ስንቂ ሀቦም  ንነፍሲ ወከፎም ኵሎም ድማ ዚለዋወጥ ክዳውንቲ ሀቦም ንብንያም ግና ሰለስተ ሚእቲ ሲቃል ብሩርን ሓሙሽተ ዚለዋወጥ ክዳውንትን ሀቦ  ነቦኡ ድማ ካብ ናይ ዘዝጸበቐ ነገር ግብጺ ጽዕነት ዓሰርተ ኣድጊ ነቦኡ ንመገዲ ዚኾኖ ኸኣ እኽልን እንጌራን ካልእ ብልዕን ጽዕነት ዓሰርተ ኣንስተይቲ ኣድጊ ኸምዚ ገይሩ ሰደደሉ።
Religion,ነሕዋቱ ድማ ኣብ መገዲ ኣይትበአሱ ኢሉ ሰደዶም ከዱ ኸኣ  ካብ ግብጺ ደይቦም ከኣ ናብ ኣቦኦም ያእቆብ ናብ ምድሪ ኸነኣን መጹ  ዮሴፍ ገና ብህይወቱ ኣሎ ንዅላ ሃገር ግብጺ ዚገዝእ ዘሎውን ንሱ እዩ ኢሎም ድማ ነገርዎ ንሱ ግና ኣይአመኖምን እሞ ልቡ ደንጸወ  እቲ ዮሴፍ ዝበሎም ኵሉ ዘረባ ድማ ነገርዎ እቲ ኺመጸሉ ኢሉ ዮሴፍ ዝሰደዶ ሰረገላታት ምስ ረኣየ ኸኣ መንፈስ ኣቦኦም ያእቆብ ተሐደሰ  እስራኤል ድማ ወደይ ዮሴፍስ ገና ብህይወቱ ኣሎ ደጊም ይኣኽለኒ ከይሞትኩ ደኣ ኸይደ ኽርእዮ በለ  እስራኤል ድማ ምስ ኲሉ ዘለዎ ነቐለ ናብ ብኤርሸባዕ ምስ በጽሔ ኣብኡ ንአምላኽ ኣቦኡ ይስሃቅ መስዋእቲ ሕሩድ ሰውኤ  ኣምላኽ ድማ ንእስራኤል ብራእይ ለይቲ ያእቆብ ያእቆብ ኢሉ ተዛረቦ ንሱ ኸኣ እኔኹ በለ  ኣነ ኣምላኽ ኣምላኽ ኣቦኻ እየ ኣብኡ ዓብዪ ህዝቢ ኽገብረካ እየ እሞ ናብ ግብጺ ምውራድ ኣይትፍራህ  ኣነ ምሳኻ ናብ ግብጺ ኽወርድ እየ ብርግጽ ድማ ኣነ ኸደይበካ እየ ዮሴፍ ከኣ ኢዱ ኣብ ልዕሊ ኣዒንትኻ ኼንብር እዩ ድማ በለ  ያእቆብ ድማ ካብ ብኤርሸባዕ ተንስኤ ደቂ እስራኤል ከኣ ነቦኦም ያእቆብን ሕጻናቶምን ኣንስቶምን ኣብቲ ኺመጸሉ ኢሉ ፈርኦን ዝሰደደሉ ሰረገላታት ኣደየቡ ።
Religion,ያእቆብን ኲሉ ዘርኡ ድማ ምስኡ ማሎምን ኣብ ምድሪ ኸነኣን ዘጥረይዎ ገንዘቦምን ወሲዶም ናብ ግብጺ መጹ  ንደቁን ደቂ ደቁን ነዋልዱን ኣዋልድ ደቁን ንዂሉ ዘርኡ ድማ ምስኡ ናብ ግብጺ ኣምጽኤ  እቶም ናብ ግብጺ ዝአተዉ ደቂ እስራኤል ያእቆብን ደቁን ስሞም እዚ እዩ በዂሪ ያእቆብ ሮቤል  ደቂ ሮቤል ድማ ሄኖክን ፋሉን ሄስሮንን ካርሚን  ደቂ ስምኦን ከኣ የሙኤልን ያሚንን ኦሃድን ያኪንን ጾሓርን ሻኡል ወዲ እታ ኸነኣናዊትን  ደቂ ሌዊ ኸኣ ገርሾንን ቀሓትን መራሪን  ደቂ ይሁዳ ድማ ዔርን ኦርንን ሼላን ፋሬስን ዜራሕን ዔርን ኦናንን ግና ኣብ ምድሪ ኸነኣን ሞቱ ደቂ ፋሬስ ድማ ሔጽሮንን ሓሙልን እዮም  ደቂ ይሳኮር ከኣ ቶላዕን ፉዋህን ዮብን ሽምሮንን   ደቂ ዛብሎን ድማ ሰሬድን ኤሎንን ያሕኤልን   እዚኣቶም ንያእቆብ ኣብ ጳዳንኣራም ዝወለደትሉ ደቂ ልያ እዮም ዲና ድማ ጓሉ ኣወዳቱን ኣዋልዱን ኲሎም ሰላሳን ሰለስተን ነፍሲ  ደቂ ጋድ ጺፍዮንን ሓጊን ሹኒን ኤጽቦንን ዔሪን ኣሮዲን ኣርኤሊን  ደቂ ኣሴር ከኣ ዪምናን  ዘፍጥረት ምዕራፍ  ዪሽዋን ዪሽዊን በርዓን ሴራሕ ሓብቶምን ደቂ በሪዓ ኸኣ ሔበርን ማልኪኤልን  እዚኣቶም ደቂ ዚልጳ እታ ላባን ንጓሉ ልያ ዝሀባ እዮም ።
Religion,እዞም ዓሰርተው ሹድሽተ ነፍሲ ንያእቆብ ወለደትሉ  ደቂ ራሄል ሰበይቲ ያእቆብ ድማ ዮሴፍን ብንያምን  ንዮሴፍ ከኣ ኣብ ሃገር ግብጺ እተወልዱሉ ኣሰናት ጓል ጶጢፌራ ካህን ኦን ዝወለደትሉ ምናሴን ኤፍሬምን እዮም  ደቂ ብንያም ድማ ቤላዕን ቤከርን ኣሸቤልን ጌራን ናዓማንን ኤሒን ሮሽን ሙጲምን ሑጲምን ኣርድን   እዚኣቶም ንያእቆብ እተወልዱሉ ደቂ ራሄል ኲሎም ዓሰርተው ኣርባዕተ ነፍሲ እዮም  ደቂ ዳን ድማ ሑሺም  ደቂ ንፍታሌም ከኣ የሕጽኤልን ጉኒን የጽርን ሺሌምን  እዚኣቶም ደቂ ቢልሃ እታ ላባን ንራሄል ጓሉ ዝሀባ እዮም እዚኣቶም ኲሎም ሾብዓተ ነፍሲ ንያእቆብ ወለደትሉ  እቶም ምስ ያእቆብ ናብ ግብጺ ዝኣተዉ ነፍሳት ካብ ሕቚኡ ዝወጹ ብጀካ ኣንስቲ ደቂ ያእቆብ ኲሎም ስሳን ሹድሽተን ነፍሲ ነበሩ  ኣብ ግብጺ እተወልዱሉ ደቂ ዮሴፍ ከኣ ክልተ ነፍሲ ነበሩ ናብ ግብጺ ዝኣተዉ ዂሎም ነፍሳት ቤት ያእቆብ ሰብዓ ነበሩ  ንሱ ቀቅድሚኡ ናብ ጎሼን ምእንቲ ኺመርሕ ድማ ንይሁዳ ቀቅድሚኡ ናብ ዮሴፍ ሰደዶ ናብ ምድሪ ጎሼን ከኣ ኣተዉ  ዮሴፍ ድማ ሰረገላኡ ኣጽዒኑ ነቦኡ እስራኤል ኪረክብ ናብ ጎሼን ደየበ ምስ ተራእዮ ኸኣ ኣብ ክሳዱ ወዲቑ ኣብ ክሳዱ ነዊሕ ጊዜ በኸየ  እስራኤል ድማ ንዮሴፍ ገና ብህይወት ከም ዘሎኻ ገጽካ ኻብ ርኤኹ ሕጂስ እሙት በሎ  ዮሴፍ ከኣ ነሕዋቱን ንቤት ኣቦኡን በሎም ናብ ፈርኦን ደይበ ኽነግሮ እየ ኣብ ምድሪ ኸነኣን ዝነበሩ ኣሕዋተይን ቤት ኣቦይን ናባይ መጺኦም ኣለዉ   ።
Religion,እዞም ሰባት እዚኣቶም ሰብ ማል እዮም እሞ ጓሶት ኣባጊዕ እዮም ኣባጊዖምን ኣሓኦምን ኲሉ ዘለዎም ድማ ኣምጺኦም ኣለዉ   ኪኸውን ድማ እዩ ፈርኦን ጸዊዑ ተግባርኩም እንታይ እዩ ምስ ዚብለኩም  ጓሳ ዘበለ ንግብጻውያን ጽዩፍ እዩ እሞ ኣብ ምድሪ ጎሼን ምእንቲ ኽትቅመጡስገላዉኻ ንሕናን ኣቦታትናን ድማ ካብ ንእስነትና ኽሳዕ ሕጂ ሰብ ማል ኢና በሉ ምዕራፍ   ዮሴፍ ድማ ኣትዩ ንፈርኦን ኣቦይን ኣሕዋተይን ምስ ኣባጊዖምን ኣሓኦምን ኲሉ ዘለዎምን ካብ ምድሪ ከንኣን ወጺኦም እንሆ ድማ ኣብ ምድሪ ጎሼን ኣለዉ ኢሉ ነገሮ  ካብቶም ኣሕዋቱ ድማ ሓሙሽተ ሰብኣይ ወሲዱ ኣብ ቅድሚ ፈርኦን ኣብጽሖም   ፈርኦን ከኣ ነሕዋቱ ተግባርኩም እንታይ እዩ በሎም ንፈርኦን ድማ ገላዉኻ ንሕናን ኣቦታትናን ጓሶት ኣባጊዕ ኢና በልዎ  ንፈርኦን ከኣ ኣብ ምድሪ ኸነኣን ጥሜት ኣዝዩ በርቲዑ እዩ እሞ ኣባጊዕ ገላዉኻ ዝጓሰያሉ ድማ የልቦን እሞ ኣብዛ ምድሪ እዚኣ ብስደት መጺእና ኣሎና ሕጂ ኸኣ ገላዉኻ ኣብ ምድሪ ጎሼን ኪቕመጡ ንልምነካ ኣሎና በልዎ  ፈርኦን ድማ ንዮሴፍ ኣቦኻን ኣሕዋትካን መጺኦምኻ   ምድሪ ግብጺ ኣብ ቅድሜኻ እያ ነቦኻን ኣሕዋትካን ከኣ ኣብዛ ምድሪ ኣብ ዝበለጸ ኣቐምጦም ኣብ ምድሪ ጎሼን ይቀመጡ ካባታቶም ከኣልቲ ሰባት እትፈልጦም እንተሎካ ኣብ ማለይ ዋናታት ግበሮም ኢሉ ተዛረቦ  ዮሴፍ ከኣ ነቡኡ ያእቆብ ኣምጺኡ ኣብ ቅድሚ ፈርኦን ደው ኣበሎ ያእቆብ ድማ ንፈርኦን መረቖ  ፈርኦን ከኣ ንያእቆብ ዘበን ህይወትካ ኽንደይ ዓመታት እዩ በሎ ።
Religion,ያእቆብ ድማ ንፈርኦን ዓመታት ዘበን ስደተይ ሚእትን ሰላሳን ዓመት እየን ዓመታት ዘበን ህይወተይ ሒደትን ክፉኣትን እየን ክንዲ እቲ ዓመታት ዘበን ህይወት ኣቦታተይ ብዘበን ስደቶም ኣይኣኽላን በሎ  ያእቆብ ድማ ንፈርኦን መሪቑ ኻብ ቅድሚ ፈርኦን ወጸ  ዮሴፍ ከኣ ነቦኡን ነሕዋቱን ኣስፈሮም ከምቲ ፈርኦን ዝኣዘዞ ኣብ ሃገር ግብጺ ኣብታ ዝበለጸት ኦሪት ዘፍጥረት ምዕራፍ  ምድሪ ኣብ ምድሪ ራዕምሴስ ርስቲ ሀቦም  ዮሴፍ ድማ ነቦኡን ነሕዋቱን ንዂሉ ቤት ኣቦኡን ሐለየ ከከም ብዝሒ ቔልዑኦም እናገበረ ይምግቦም ነበረ  እቲ ጥሜት ኣዝዩ ስለ ዝበርትዔ ድማ ኣብ ኲላ ምድሪ እንጌራ ኣይነበረን ምድሪ ግብጽን ምድሪ ኸነኣንን ከኣ ብምኽንያት ጥሜት ቃህመማ  ዮሴፍ ድማ በቲ ዝሸመትዎ እኽሊ ኣብ ምድሪ ግብጽን ኣብ ምድሪ ኸነኣንን እተረኽበ ዂሉ ገንዘብ ኣከበ ዮሴፍ ከኣ ነቲ ገንዘብ ናብ ቤት ፈሮን ኣእተዎ  ኣብ ምድሪ ግብጽን ኣብ ምድሪ ኸነኣንን ገንዘብ ምስ ተወድኤ ድማ ኲሎም ግብጻውያን ናብ ዮሴፍ መጺኦም ስለምንታይ ኣብ ቅድሜኻ እንመውት ገንዘብ ተወዲኡ እዩ እሞ እንጌራ ሀበና በልዎ  ዮሴፍ ከኣ ገንዘብ እንተ ተወዲኡስ ማልኩም ኣምጽኡ ኣብ ክንዲ ማልኩም ክህበኩም በለ  ማሎም ከኣ ናብ ዮሴፍ ኣምጽኡ ዮሴፍ ድማ ኣብ ክንዲ ኣፍራስን ኣብ ክንዲ መጓሰ ኣባጊዕን ኣብ ክንዲ መጋርያ ኣሓን ኣብ ክንዲ ኣእዱግን እንጌራ ሀቦም በታ ዓመት እቲኣ ኣብ ክንዲ ዂለን ማሎም እንጌራ መገቦም።
Religion,እታ ዓመት እቲኣ ምስ መልኤት ከኣ በታ ኻልአይቲ ዓመት ናብኡ መጺኦም ገንዘብ ከም እተወድኤ ንጐይታ ኣይንሐብኣሉን እተን መጓሴታት ማል ድማ ምስ ጐይታይ ኣለዋ ብጀካ ነፍስናን ምድርናን ኣብ ቅድሚ ጐይታይ ገለኳ ኣይተረፈን  ከመይ ንሕናን ምድርናን ኣብ ቅድሚ ኣዒንትኻ እንመውት ንኣናን ንምድርናን ብእንጌራ ተሻየጠና ንሕናን ምድርናን ድማ ባሮት ፈርኦን ንኹን ምእንቲ ኽንነብር እምበር ከይንመውት እታ ሃገር ከኣ ኸይትባድምሲ ዘርኢ ሀበና በልዎ   ግብጻውያን ጥሜት ስለ ዝበርትዖም ከኣ ነፍሲ ወከፎም ገግራቶም ሸጡ እሞ ዮሴፍ ኲላ ምድሪ ግብጺ ንፈርኦን ክትከውን ተሻየጣ እታ ምድሪ ድማ ናይ ፈርኦን ኰነት  ነቲ ህዝቢ ኸኣ ካብታ ሓንቲ ወሰን ዶብ ግብጺ ኽሳዕ እታ ኻልአይቲ ወሰና ናብ ከተማታት ኣግዐዞ  እቶም ካህናት ካብ ፈርኦን ምዱብ ግደ ነበሮም እሞ እቲ ፈርኦን ዝሀቦም ግደ ስለ እተመገቡ ምድሮም ኣይሸጡን ስለዚ ንምድሪ ኻህናት ጥራይ ኣይተሻየጣን  ዮሴፍ ከኣ ንህዝቢ እንሆ ሎሚ ንኣኻትኩምን ንምድርኹምን ንፈርኦን ተሻይጠኩም እየ እንሆልኩም ከኣ ዘርኢ ነታ ምድሪ ዝርእዋ  ኪኸውን ድማ እዩ ።
Religion,ብጊዜ እቶቱ ሕምሻ ንፈርኦን ክትህቡ ኢኹም ኣርባዕተ ኣፍ ከኣ ንኣኻትኩም ንሱ ንዘርኢ ግራትን ንቐለብኩምን ኣብ ቤትኩም ንዘለዉን ንቐለብ ቈለውዕኩምን ኪኸውን እዩ በሎም  ንሳቶም ድማ ንስኻ ኣድሐንካና ኣብ ቅድሚ ጐይታይ ደኣ ሞገስ ንርከብ እምበር ባሮት ፈርኦን ንኸውን በሉ   ዮሴፍ ከኣ ነዚ ብዛዕባ ምድሪ ግብጺ ሕምሻ ንፈርኦን ኪኸውን ክሳዕ ሎሚ ዘሎ ሕጊ ኣቘመ ምድሪ ኻህናት በይና ጥራይ ንፈርኦን ኣይኰነትን  እስራኤል ድማ ኣብ ምድሪ ግብጺ ኣብ ሃገር ጎሼን ተቐመጠ ኣብኣ ኸኣ ተረስተዩ ፈረዩ ኣዝዮም ድማ በዝሑ  ያእቆብ ድማ ኣብ ምድሪ ግብጺ ዓሰርተው ሾብዓተ ዓመት ገበረ ዕድመ ያእቆብ ዘበን ህይወቱ ድማ ሚእትን ኣርብዓን ሾብዓተን ዓመት ኰነ  እስራኤል ከኣ ኺመውት መዓልቱ ቐረበት ንዮሴፍ ወዱ ጸዊዑ ድማ ኣብ ቅድሜኻ ሞገስ እንተ ደኣ ረኺበስ ኢድካ ናብ ትሕቲ ሰለፈይ ኣእቱ እሞ ኣብ ምድሪ ግብጺ ኸይትቐብረኒ በጃኻ ምሕረትን እምነትን ግበረለይ  ምስ ኣቦታተይ ምስ ዝድቅስ ግና ካብ ግብጺ ተሰኪምካ ኣብ መቓብሮም ቅበረኒ በሎ ንሱ ኸኣ ኣነ ኸም ዘረባኻ እገብር በለ   ምሐለለይ በለ መሐለሉ ድማ እስራኤል ከኣ ኣብ ትርኣስ ዓራቱ ሰገደ ።
Religion,ምዕራፍ   ኰነ ድማ ድሕርዚ ነገርዚ ንዮሴፍ እንሆ ኣቦኻ ሐሚሙ በልዎ ንሱ ኸኣ ንኽልቲኦም ደቁ ንምናሴን ኤፍሬምን ምስኡ ወሰዶም  ንያቆብ ድማ እንሆ ወድኻ ዮሴፍ መጺኡካ ኢሎም ነገርዎ    ዘፍጥረት ምዕራፍ  እስራኤል ከኣ ተጋዲሉ ኣብ ዓራቱ ኾፍ በለ  ያእቆብ ድማ ንዮሴፍ በሎ እቲ ዅሉ ዚኽእል ኣምላኽ ኣብ ሉዝ ኣብ ምድሪ ኸነኣን ተራእየኒ ባረኸኒ ኸኣ   እንሆ ኣነ ኸፍርየካን ከብዝሓካን ንብዙሕ ህዝብታት ከኣ ክገብረካ እየ ብድሕሬኻ ድማ እዛ ምድሪ እዚኣ ንዘርእኻ ርስቲ ዘለኣለም ገይረ ኽህቦ እየ በለኒ  ሕጂ ኸኣ እቶም ኣነ ናባኻ ናብ ግብጺ ኸይመጻእኩኻ ኣብ ምድሪ ግብጺ እተወልዱልካ ኽልቲኦም ደቅኻ ናተይ እዮም ኤፍሬምን ምናሴን ከም ሮቤልን ስምኦንን ናተይ ኪዀኑ እዮም  ።
Religion,ብድሕሪኦም እትወልዶም ውሉድ ከኣ ንኣኻ ይኹኑ ኣብቲ ርስቶም ብስም ኣሕዋቶም ይሰመዩ  ኣነ ድማ ካብ ጳዳን ምስ መጻእኩ ኣብ ምድሪ ኸነኣን ንኤፍራታ ቕሩብ ምስ ተረፈትኒ ኣብ መገዲ ኸሎኹ ራሄል ሞተትኒ ኣብ መገዲ ኤፍራታ ኸኣ ንሳ ቤትልሄም ኣብኡ ቐበርኩዋ  እስራኤል ድማ ንደቂ ዮሴፍ ርእዩ እዚኣቶም እንታዎት እዮም በለ  ዮሴፍ ከኣ ነቦኡ እዚኣቶም ኣምላኽ ኣብዚ ዝሀበኒ ደቀይ እዮም በሎ ንሱ ድማ ክምርቖምሲ በጃኻ ናባይ ኣቕርቦም በለ  ኣዒንቲ እስራኤል ከኣ ካብ እርግና እተላዕለ ለቊተን ነበራ እሞ ኪርኢ ኣይከአለን ናብኡ ድማ ኣቕረቦም ንሱ ኸኣ ሰዐሞም ሐቘፎምውን  እስራኤል ድማ ንዮሴፍ ገጽካ እርኢ ኢለ ኣይሐሰብኩን ነይረ ኣምላኽ ከኣ እንሆ ንዘርእኻ ድማ ኣርአየኒ በሎ  ዮሴፍ ከኣ ካብ ኣብራኹ ኣግልስ ኣቢልዎም ብገጹ ናብ ምድሪ ሰገደ  ዮሴፍ ድማ ንኽልቲኦም ወሲዱ ንኤፍሬም ብየማኑ ናብ ጸጋም እስራኤል ንምናሴ ኸኣ ብጸጋሙ ናብ የማን እስራኤል ገይሩ ናብኡ ኣቕረቦም  እስራኤል ድማ ምናሴ በዅሪ ነበረ እሞ ኣእዳዉ ኣመሐሊፉ የማነይቲ ኢዱ ዘርጊሑ ኣብ ርእሲ ኤፍሬም ንሱ ኸኣ እቲ ንእሽቶ ጸጋመይቲ ኢዱ ድማ ኣብ ርእሲ ምናሴ ኣንበረ  ንዮሴፍ ከኣ እቲ ኣቦታተይ ኣብርሃምን ይስሃቅን ኣብ ቅድሚኡ እተመላለሱ ኣምላኽ እቲ ኻብ ዝውለድ ጀሚሩ ኽሳዕ እዛ ምዓልቲ እዚኣ ዝመገበኒ ኣምላኽ  እቲ ኻብ ኵሉ ኽፉእ ዘድሓነኒ መልኣኽ ንሱ ነዞም ደቂ እዚኦም ይባርኽ ስመይን ስም ኣቦታተይ ኣብርሃምን ይስሃቅን ኣባታቶም ይጸዋዕ።
Religion,ኣብ ማእከል ምድሪ ንምብዛሕ ድማ ይሰስኑ  ዮሴፍ ከኣ ኣቦኡ የማነይቲ ኢዱ ኣብ ርእሲ ኤፍሬም ከም ዘንበረ ምስ ረኣየ ጐሀየ እሞ ካብ ርእሲ ኤፍሬም ኣልዒሉ ናብ ርእሲ ምናሴ ኼሕልፋ ደልዩ ንኢድ ኣቦኡ ሐዛ  ዮሴፍ ድማ ነቦኡ ኣቦየ ከምኡ ኣይኰነን እቲ በዂሪ እዚ እዩ እሞ የማነይትኻ ኣብ ርእሱ ኣንብር በሎ  ኣቦኡ ግና ኣበየ ፈሊጠ ወደይ ፈሊጠ ኣሎኹ ንሱ ድማ ህዝቢ ኪኸውን እዩ ንሱ ድማ ዓብዪ ኪኸውን እዩእቲ ንእሽቶ ሓዉ ግና ካብኡ ክዓቢ እዩ ዘርኡውን ብዙሕ ህዝብታት ኪኸውን እዩ ድማ በሎ   በታ መዓልቲ እቲኣ ኸኣ ከምዚ ኢሉ መረቖም እስራኤል ኣምላኽ ከም ኤፍሬምን ከም ምናሴን ይግበርካ ኢሉ ብኣኻ ኺምረቕ እዩ ንኤፍሬም ከኣ ቅድሚ ምናሴ ገበሮ     እስራኤል ድማ ንዮሴፍ እንሆ ኣነ እመውት ኣሎኹ ኣምላኽ ከኣ ምሳኻትኩም ኪኸውን እዩ ናብ ምድሪ ኣቦታትኩም ድማ ኪመልሰኩም እዩ  ንኣኻ ድማ እታ ኻብ ኢድ ኣሞራውያን ብሴፈይን ብቐስተይን ዝወሰድክዋ ሓለፋ ኣሕዋትካ ሓደ ኽፍሊ ሂበካ ኣሎኹ ምዕራፍ   ያእቆብ ንደቁ ጸዊዑ በተን ዳሕሮት መዓልታት ዚረኽበኩም ክነግረኩምሲ ተኣከቡ በሎም   ቱም ደቂ ያእቆብ ተኣከቡ እሞ ስምዑ ነቦኹም እስራኤል ከኣ ጽን በሉ  ሮቤል ንስኻ በኹረይ ኢኻ ሓይለይን ቀዳማይ ጽንዓተይን ብኽብረት ብሉጽ ብስልጣን ከኣ ብሉጽ  ከም ፍሉሕ ማይ ገንፈልካ ናብ መደቀስ ኣቦኻ ደየብካ ሽዑ ኣርኪስካዮ ኢኻ እሞ ብልጫ ኣይትረክብን ናብ ዓራተይ ደየበ  ስምኦንን ሌውን ኣሕዋት እዮም።
Religion,ኣስያፎም ኣጽዋር ዓመጻ እዩ  ብቝጥዓኦም ሰብኡት ቀተሉ  ዘፍጥረት ምዕራፍ  ብዅራኦም ድማ በረዀዳ ኣብዑር ቈሪጾም እዮም እሞ ነፍሰይ ናብ ምኽሮም ኣይትእቶ ክብረይ ከኣ ኣብ ኣኼባኦም ኣይትሕበር  እቲ ኹራኦም ብርቱዕ ነድሮም ከኣ ጨካን ነበረ እሞ ርጉም ይኹን ኣብ ያእቆብ ክመቓቕሎም ኣብ እስራኤል ድማ ፋሕ ከብሎም እየ  ኣታ ይሁዳ ኣሕዋትካ ኼመስግኑኻ እዮም ኢድካ ኣብ ክሳድ ጸላእትኻ ኽትከውን እያ ደቂ ኣቦኻ ኺሰግዱልካ እዮም።
Religion,ይሁዳ ሽደን ኣንበሳ እዩ ወደይ ካብ ምርኮ ደየብካ ከም ኣንበሳ ተዀርምዩ ደቀሰ ከም ኣንስተይቲ ኣንበሳ እኳ ደኣ መን የተንስኦ  ሺሎ ኽሳዕ ዚመጽእ ካብ ይሁዳ በትሪ ዘንጊ ገዛኢ ኸኣ ካብ ማእከል ኣእጋሩ ኣይዝምብልን ህዝብታት ይእዘዝዎ  ንገልገሉ ኣብ ጉንዲ ወይኒ ንዒሉ እታ ኣድጉ ኸኣ ኣብ ብሉጽ ጨንፈር ወይኒ ይኣስር ክዳውንቱ ብወይኒ ነጸላኡ ድማ ብደም ዘቢብ ይሕጸብ  ኣዒንቱ ብወይኒ ኪቔሓ ኣስናኑ ኸኣ ብጸባ ኺጽዕድዋ እየን  ዛብሎን ኣብ ገምገም ባሕሪ ንሱ ድማ ኣብቲ መዕረፍ መራኽብ ይነብር ጐድኑ ኸኣ ኣብ ሲዶን ይጽጋዕ  ይሳኮር ሓያል ኣድጊ እዩ ኣብ መንጎ ደምቤታት ማል ይድቅስ  እታ መዕረፊት ጽብቕቲ እታ ምድሪ ድማ ልምዕቲ ኸም ዝዀነት ረኣየ እሞ መንኲቡ ንምስካም ኣትሓተ ጻዕራይ ግዙእ ድማ ዀነ  ዳን ከም ሓደ ኻብ ነገዳት እስራኤል ኰይኑ ንህዝቡ ኺዳኒ እዩ   ዳን ኣብ መገዲ ተመን ኣብ ጓል መገዲ ድማ ቀራን ተመን ኪኸውን እዩ ንፈረስ ሾዀናኡ ይነኽሶ ንፈረሰኛ ኸኣ ንድሕሪት የውድቖ  ዎ እግዚኣብሄር ንምድሓንካ ይጽበ ኣሎኹ  ንጋድ ጭፍራታት ኬጨንቕዎ እዮም ንሱ ግና እግር እግሮም ኬጨንቖም እዩ።
Religion,ካብ ኣሴር ስብሒ እንጌራኡ ይመጽእ ንሱ ድማ ጣዕሚ ነገስታት ይህብ  ንፍታሌም እተፈነወት እራብ ጥዑም ቃል ዚህብ እዩ  ዮሴፍ ፈራዪት ጨንፈር ኣብ ጥቓ ዓይኒ ማይ ዘላ ፈራዪት ጨንፈር እዩ ጨናፍሩ ኣብ ልዕሊ መካበብያ ይዝርግሕ  ቀስተኛታት ኣነዓብዎ ፍላጻ ወርዊሮም ድማ ሰጐጒዎ  ቀስቱ ግና ጸኒዑ ይነብር ቀላጽም ኣእዳዉ ድማ በእዳው እቲ ናይ ያእቆብ ሓያል በቲ ሓላውን ከውሒ እስራኤልን ጸንዓ  በቲ ዝረድኣካ ኣምላኽ ኣቦኻ በቲ ዝባርኸካ ዂሉ ዚኽእል ካብ ላዕሊ በረኸት ሰማይ ካብቲ ኣብ ታሕቲ ተዘርጊሑ ዘሎ ዓሚቚ ድማ በረኸት ካብ ኣጥባትን ካብ ማሕጸንን ከኣ በረኸት  ካብ በረኸት ኣቦሓጎታተይ በረኸት ኣቦኻ ይዐዝዝ ክሳዕ ናብ ወሰን እቶም ኲርባታት ዘለኣለም ይበጽሕ ንሱ ኣብ ልዕሊ ርእሲ ዮሴፍ ኣብ ናላ እቲ መስፍን ኣሕዋቱ ኪኸውን እዩ  ብንያም ዘራፊ ተዂላ እዩ ንግሆ ዚዘረፎ ይበልዕ ምሸት ከኣ ዝማረኾ ይመቅል  እዚኣቶም ኲላቶም ዓሰርተው ክልተ ነገድ እስራኤል እዮም እቲ ኣቦኦም እተዛረቦምን ዝመረቖምን ከኣ እዚ እዩ ንነፍሲ ወከፍ ከከም ምርቓኡ መረቖም  ከምዚ ኢሉ ድማ ኣዘዞም ።
Religion,ኣነ ናብ ህዝበይ ክእከብ እየ ኣብታ ኣብ ግራት ዔፍሮን ሔታዊ ዘላ በዓቲ ኸኣ ኣብታ ኣብ ግራት ማክጴላ ኣብ መንጽር መምሬ ኣብ ምድሪ ኸነኣን ዘላ ኣብርሃም ንመቓብር ርስቲ ኽትከዉን ካብ ዔፍሮን ሔታዊ ምስታ ግራት እተሻየጣ በዓቲ ምስ ኣቦታተይ ቅበሩኒ  ንኣብርሃምን ንሳራ ሰበይቱን ኣብኣ ቐበርዎም ንይስሃቅን ንሰበይቱ ርብቃን ከኣ ኣብኣ ቐበርዎም ኣነ ድማ ንልያ ኣብኣ ቐበርክዋ   እታ ግራትን ኣብኣ ዘላ በዓትን ካብ ደቂ ሔት ተዐደገት  ያእቆብ ንደቁ እዚ ኣዚዙ ምስ ወድኤ ኣእጋሩ ናብ ዓራት ኣከበ ነፍሱ ድማ ወጸት ናብ ህዝቡውን ተኣከበ ምዕራፍ   ዮሴፍ ኣብ ገጽ ኣቦኡ ወዲቑ ኣብ ልዕሊኡ በኸየ ሰዐሞ ድማ  ዮሴፍ ከኣ ነቶም ፈዋሶ ገላዉኡ ነቦኡ ብቕዱይ ቅብኢ ኺለኽይዎ እዘዞም።
Religion,እቶም ፈዋሶ ድማ ብቕዱይ ቅብኢ ለኸይዎ   መዓልታትት ዘፍጥረት ምዕራፍ  ምልካይ ከምኡ እየን ዚፍጸማ እሞ ኣርብዓ መዓልቲ መልኡሉ ግብጻውያን ድማ ሰብዓ መዓልቲ በኸዩሉ   መዓልታት ሓዘን ምስ ሐለፋ ኸኣ ዮሴፍ ንቤት ፈርኦን ተዛረቦም በሎም ድማ ኣብ ቅድሜኹም ሞገስ እንተ ደኣ ረኺበስ በጃኹም ንፈርኦን ኣብ እዝኑ ኸምዚ ኢልኩም ንገሩለይ  ኣቦይ እንሆ ኣነ እመውት ኣሎኹ ኣብታ ኣብ ሃገር ከነኣን ንኣይ ኢለ ዝዀዐትክዋ መቓብረይ ኣብኣ ቕበረኒ ኢሉ ኣምሒሉኒ እዩ ሕጂ ኸኣ ክድይብ እሞ ነቦይ ቀቢረ ኽምለስ ፍቐደለይ  ፈርኦን ድማ ደይብ እሞ ከምቲ ዘምሐለካ ነቦኻ ቕበሮ በለ  ዮሴፍ ከኣ ነቦኡ ኪቐብሮ ደየበ ኲላቶም ገላዉ ፈርኦንን ዓበይቲ ቤቱን ኲላቶም ዓበይቲ ሃገር ግብጺ ድማ ምስኡ  ኲላቶም ስድራ ቤት ዮሴፍን ኣሕዋቱን ስድራ ቤት ኣቦኡን ድማ ደየቡ ቈልዑኦምን ኣባጊዖምን ኣሓኦምን ጥራይ ኣብ ምድሪ ጎሼን ሐደጉ  ሰረገላታትን ፈረሰኛታትን ድማ ምስኡ ደየቡ እሞ ኣዝዩ ብዙሕ ጭፍራ ነበረ   ናብታ ኣብ ማዕዶ ዮርዳኖስ ዘላ ዓውዲ ኣጣድ ከኣ መጹ ኣብኣ ድማ ኣዝዩ ብርቱዕ ብኽያት በኸዪሉ ነቦኡ ሾብዓተ መዓልቲ መልቀስ ገበሩሉ  እቶም ኣብታ ሃገር ዚቕመጡ ከነኣናውያን ድማ ነቲ ኣብ ዓውዲ ኣጣድ ዝዀነ መልቀስ ምስ ረአዩ እዚ ዓብዪ መልቀስ ግብጻውያን እዩ በሉ ስለዚ ኸኣ ስማ ኣቤልሚስራይም ተባህለት ንሳ ኣብ ማዕዶ ዮርዳኖስ ዘላ እያ ።
Religion,ደቁ ድማ ከምቲ ዝአዘዞም ገበሩሉ  እቶም ደቁ ኸኣ ጾይሮም ኣብ ምድሪ ኸነኣን ወሰድዎ ኣብታ ኣብ መንጽር መምሬ ዘላ ኣብርሃም ርስቲ ንመቓብር ኢሉ ኻብ ዔፍሮን ሔታዊ ምስታ ግራት እተሻየጣ ኣብ በዓቲ ግራት ማክጴላ ቐበርዎ  ዮሴፍ ነቦኡ ምስ ቀበሮ ንሱ ምስ ኣሕዋቱን ምስቶም ነቦኡ ኪቐብሩ ምስኡ ዝደየቡ ዂላቶምን ናብ ግብጺ ተመልሰ  ኣሕዋት ዮሴፍ ኣቦኦም ከም ዝሞተ ምስ ረኣዩ ምናልባሽ ዮሴፍ ይጸልኣና እሞ እቲ ዝገበርናዮ ዂሉ ኽፉእ ከኣ ይፈድየና በሉ  ንዮሴፍ ድማ ኣቦኻ ቕድሚ ሞቱ ኸምዚ ኢሉ ኣዘዘ ኢሎም ለኣኹሉ  ንዮሴፍ እቲ ኽፉእ ዝገበሩኻ በደል ኣሕዋትካን ሓጢኣቶምን ሕደገሎም ሕድርኻ በልዎ ሕጂ ኸኣ በደል ባሮት ኣምላኽ ኣቦኻ ይቕረ ኽትብል ንልምነካ ኣሎና ዮሴፍ ምስ ተዛረብዎ በኸየ  እቶም ኣሕዋቱ ድማ ከይዶም ኣብ ቅድሚኡ ፍግም ኢሎም ወደቑ እንሆ ንሕና ገላዉኻ ኢና ከኣ በልዎ  ዮሴፍ ድማ ኣይትፍርሁ ኣነዶ ኣብ ክንዲ ኣምላኽ እየ   ንስኻትኩም ንኽፉኤይ ሐሰብኩም እግዚኣብሄር ግና ከምቲ ሎሚ ዀይኑ ዘሎ ኺገብር ብዙሕ ህዝቢ ምእንቲ ኼድሕን ንጽቡቕ ሐሰበ  ሕጂ ኸኣ ኣይትፍርሁ ኣነ ንኣኻትኩምን ንቘልዑኹምን ኽቕልበኩም እየ በሎም ኣጻናንዖም ድማ ንልቦም ዜሐጒስውን ተዛረቦም  ዮሴፍ ድማ ንሱን ቤት ኣቦኡን ኣብ ግብጺ ተቐመጡ ዮሴፍ ከኣ ሚእትን ዓሰርተን ዓመት ገይሩ ነበረ  ዮሴፍ ድማ ንደቂ ኤፍሬም ክሳዕ ሳልሳይ ወለዶ ረአየ ደቂ ሚኪር ወዲ ምናሴ ኸኣ ኣብ ብርኪ ዮሴፍ ተወልዱ ።
Religion,ዮሴፍ ድማ ነሕዋቱ ኣነ እመውት ኣሎኹ ኣምላኽ ግና ብሓቂ ኺበጽሓኩም እዩ ካብዛ ምድሪ እዚኣ ኸኣ ናብታ ንኣብርሃምን ንይስሃቅን ንያእቆብን ዝመሐለሎም ምድሪ ኼደዪበኩም እዩ በሎም  ዮሴፍ ድማ ንደቂ እስራኤል ኣምላኽ ብሓቂ ኺበጽሓኩም እዩ እሞ ነዕጽምተይ ካብዚ ኣደይብዎ ኢሉ ኣምሐሎም  ዮሴፍ ወዲ ሚእትን ዓሰርተን ዓመት ምስ ኰነ ሞተ ብቕዱይ ቅብኢ ድማ ለኸይዎ ኣብ ሳጹን ገይሮም ከኣ ኣብ ግብጺ ኣንበርዎ እቶም ናብ ግብጺ ዝመጹ ደቂ እስራኤል ስሞም እዚ እዩ ነፍሲ ወከፍ መምስ ቤተ ሰቡ ምስ ያእቆብ መጸ  ሮቤል ስምኦን ሌውን ይሁዳን  ይሳኮር ዛብሎን ብንያም ድማ  ዳንን ንፍታሌምን ጋድን ኣሴርን   ካብ ሕቘ ያእቆብ ዝወጹ ዅላቶም ሰብዓ ነፍሲ ነበሩ ዮሴፍ ድማ ኣብ ግብጺ ነበረ   ዮሴፍን ኵሎም ኣሕዋቱን እቲ ወለዶ ።
Religion,ዅሉ ከኣ ሞቱ  ደቂ እስራኤል ተፋረዩ ሰሰኑ በዝሑ ድማ ኣዝዮም ከኣ በርትዑ እታ ሃገርውን ብእኦም መልኤት  ኣብ ግብጺ ኸኣ ንዮሴፍ ዘይፈልጥ ሓድሽ ንጉስ ተንስኤ  ንሱ ድማ ንህዝቡ እንሆ ህዝቢ ደቂ እስራኤል ካባና በዝሑን በርትዑን  እምበኣርከ ኸይበዝሑ እሞ ውግእ ምስ ዚለዐለና ንሳቶም ድማ ምስ ጸላእትና ሐቢሮም ከይዋግኡና ኻብዛ ሃገርውን ከይወጹ ንዑ ንጣበበሎም በሎም   ብብርቱዕ ዕዮ ምእንቲ ኼጽብቡሎም ከኣ ኣዘዝቲ ሸመሎም ንፈርኦን ድማ ጲቶምን ራዕምሴን ከተማታት ሪቕ ሰርሑሉ  ብመጠን እቲ ዘጽበቡሎም ግና ኽንዳኡ ሰሰኑ ክንዳኡ ኸኣ ተዘርግሑ እሞ ብደቂ እስራኤል ይጭነቑ ነበሩ  ግብጻውያን ንደቂ እስራኤል ብጭከና ኣዕየይዋም   ንህይወቶም ድማ ብብቱዕ ዕዮ ብባዕጥን ብጡብን ብዅሉ ዕዮ መሮርን በቲ ዅሉ ዜዕይይዎም ዕዮ ብምጭካን ኣመረርዎም።
Religion,ንጉስ ግብጺ ድማ ነተን መሕረስቲ እብራውያን እታ ሓንቲ ሺፍራ ዝስማ እታ ኻልኣይቲ ኸኣ ጱዓ ዝስማ ተዛረበን   ነተን ኣንስቲ እብራውያን ከተሕርሳኤን ከሎኽን ኣብቲ ዚሐርሳሉ ርኣያ ወዲ እንተ ዀነ ቅተላኦ ጓል እንተ ዀነት ግና ብህይወታ ትንበር   እተን መሕረስቲ ግና ንኣምላኽ ፈሪሄን ነቶም እተወልዱ ብህይወት ሐደጋኦም እምበር ከምቲ ንጉስ ግብጺ ዝበለን ኣይገበራን  ሽዑ ንጉስ ነተን መሕረስቲ ጸዊዑ ነቶም እተወልዱ ብህይወት እትሐድጋኦምሲ ስለምንታይ ከምዚ ገበርክን በለን  እተን መሕረስቲ ኸኣ ንፈርኦን እተን እብራውያን ከም ኣንስቲ ግብጻውያን ኣይኰናን ንሳተን ሓያላት እየን እሞ እታ መሕረሲት ከይመጸተን ሐሪሰን ይጸንሓ በላኦ  ኣምላኽ ድማ ነተን መሕረስቲ ጽቡቕ ገበረለን እቲ ህዝቢውን በዝሔ ኣዝዪ ኸኣ በርትዔ  ኰነ ድማ እተን መሕረስቲ ንኣምላኽ ስለ ዝፈርሃ ኣባይቲ ገበረለን  ሽዑ ፈርኦን ንዅሉ ህዝቢ እተወልደ ወዲ ዘበለ ናብ ርባ ደርብይዎ ኵለን ኣዋልድ ግና ብህይወተን ሕደግወን ኢሉ ኣዘዘ ሓደ ሰብኣይ ከኣ ካብ ቤት ሌዊ ኸይዱ ጓል ሌዊ ኣእተወ  እታ ሰበይቲ ድማ ጠነሰት ወዲውን ወለደት ንሱ ጽቡቕ ቈልዓ ምዃኑ ምስ ረኣየት ከኣ ሰለስተ ወርሒ ሐብኣቶ  ደጊም ምሕባኡ ምስ ሰኣነት ሳጹን ሻምብቆ ወሲዳ ብቕጥራንን ብዝፍትን ለቕለቐቶ ነቲ ቘልዓ ናብኡ ኣእትያ ድማ ኣብ ገምገም ርባ ኣብ ሰልሰላ ኣንበረቶ  ሓብቱ ድማ እንታይ ከም ዚረኽቦ ኽትፈልጥ ርሕቕ ኢላ ደው በለት ።
Religion,ጓል ፈርኦን ከኣ ክትሕጸብ ናብ ርባ ወረደት እተን ኣግራዳ ድማ ገምገመገምገም እቲ ርባ ይዛወራ ነበራ ኣብ ማእከል ሰልሰላ ሳጹን ረኣየት እሞ ገረዳ ሰዲዳ ኣምጽኣቶ  ከፊታ ድማ ነቲ ሕጻን ረኣየቶ እንሆ ኸኣ እቲ ቘልዓ ይበኪ ነበረ ደንጊጻትሉ ድማ እዚ ኻብ ሕጻናት እብራውያን እዩ  ዘጸአት ምዕራፍ  በለት   ሽዑ እታ ሓብቱ ንጓል ፈርኦን ካብተን እብራውያን ኣንስቲ ነዚ ሕጻንዚ እተጥብወልኪ መጉዚትዶ ኽጽውዓልኪ ክኸይድ በለታ  ጓል ፈርኦን ከኣ ኪዲ በለታ እታ ጓል ድማ ከደት ነደ እቲ ሕጻን ከኣ ጸውዓታ  ጓል ፈርኦን ድማ ነዚ ሕጻንዚ ወሲድኪ ኣጥብውለይ ኣነ ኸኣ ዓስብኺ ኽህበኪ እየ በለታ እታ ሰበይቲ ድማ ነቲ ሕጻን ወሲዳ ኣጥበወቶ  እቲ ሕጻን ከኣ ዐበየ ናብ ጓል ፈርኦንውን ኣምጽኣቶ ወዳ ድማ ዀነ ካብ ማይ ኣውጺኤዮ እየ ኢላ ስሙ ሙሴ ኣውጽኣትሉ  ኰነ ድማ በተን መዓልትታት እቲኤን ሙሴ ምስ ዐበየ ናብ እሕዋቱ ወጺኡ ነቲ ብርቱዕ ጻዕሮም ረኣየ ግብጻዊ ሰብኣይ ድማ ንእብራዊ ሰብኣይ ካብቶም ኣሕዋቱ ኪወቕዖ ረኣየ  ናብዝን ናብትን ግልጽ ግልጽ ኢሉ ሰብ ከም ዜልቦ ምስ ረኣየ ነቲ ግብጻዊ ቐቲሉ ኣብ ሑጻ ሐብኦ  በታ ኻልኣይቲ መዓልቲ ድማ ወጸ እንሆ ክልተ ።
Religion,እብራውያን ሰብኡት ኪበኣሱ ረኣየ ነቲ ዝዐመጸ ከመይ ንብጻይካ እትወቕዖ በሎ  ንሱ ድማ መን መስፍንን ፈራድን ገይሩ ኣብ ልዕሌና ሸመካ ንስኻ ነቲ ግብጻዊ ኸም ዝቐተልካዮ ኽትቀትለኒዶ ትደሊ ኣሎኻ በለ ሽዑ ሙሴ ፈርሄ እዚ ነገርዚ ብርግጽ ተፈሊጡ እዩ ድማ በለ  ፈርኦን ከኣ እዚ ነገርዚ ሰሚዑ ንሙሴ ኪቐትሎ ደለየ ሙሴ ግና ካብ ቅድሚ ፈርኦን ሀደመ ኣብ ምድሪ ሚድያን ድማ ተቐመጠ ኣብ ጥቓ ዔላ ኸኣ ኮፍ በለ   ካህን ሚድያን ድማ ሾብዓተ ኣዋልድ ነበራኦ ንሳተን መጺኤን ነባጊዕ ኣቦኤን ኬስትያ ማይ ቀዲሔን ነቲ ጋብላታት መልኣኦ  ጓሶት ድማ መጺኦም ሰጐጕወን ሙሴ ግና ተንሲኡ ረድኤን ኣባጊዔን ድማ ኣስተየ  ናብ ኣቦኤን ራጉኤል ምስ መጻ ኸኣ ንሱ ሎሚ ኸመይ ኢልክን ቀልጢፍክን መጺእክን በለን  ንሳተን ድማ ሓደ ግብጻዊ ሰብኣይ ካብ ኢድ እቶም ጓሶት ኣድሐነና ማይ ቀዲሑ ኸኣ ነባጊዕና ኣስተየልና በላኦ   ነዋልዱ ድማ ኣበይ ደኣ ኣሎ ስለምንታይከ ነቲ ሰብቲ ሐደግኽንኦ እንጌራ ኺበልዕ ጸውዓኦ በለን  ሙሴ ድማ ምስቲ ሰብኣይ ኪነብር ፈተወ ንሱ ኸኣ ጺጶራ ጓሉ ንሙሴ ሀቦ  ወዲ ድማ ወለደት እሞ ኣነ ኣብ ምድሪ ጓና ስደተኛ እየ ኢሉ ስሙ ጌርሾም ኣውጽኣሉ  ኰነ ድማ ።
Religion,ድሕሪ ብዙሕ መዓልቲ ንጉስ ግብጺ ሞተ ደቂ እስራኤል ከኣ ካብ ባርነቶም እተላዕለ እህህ በሉ ጨርሑ ድማ እቲ ኣውያቶም ብዛዕባ ባርነቶም ከኣ ናብ ኣምላኽ ደየበ  ኣምላኽ ድማ ቍዝማኦም ሰምዔ ኣምላኽ ከኣ ነቲ ምስ ኣብርሃምን ምስ ይስሃቅን ምስ ያእቆብን ዝኣተዎ ኺዳን ዘከረ  ኣምላኽ ድማ ናብ ደቂ እስራኤል ረኣየ ኣምላኽ ከኣ ህልዋቶም ፈለጠ ሙሴ ድማ ኣባጊዕ የትሮ ሓሙኡ ካህን ሚድያን ይጓሲ ነበረ ነተን ኣባጊዕ እናኸብከበን ናብ ክንየው በረኻ ናብ ሆሬብ ከረን ኣምላኽ መጸ   መልኣኽ እግዚኣብሄር ከኣ ካብ ማእከል ኣሻዅ ቈጥቋጥ ብሃልሃልታ ሓዊ ተራእዮ እንተ ጠመተ ድማ እንሃ እታ ቘጥቋጥ ብሓዊ ትነድድ ነበረት እታ ቘጥቋጥ ግና ኣይተበልዔትን  ሙሴ ኸኣ እዚ ዓብዩ ትርኢት እዚ እዛ ቘጥቋጥ ከመይ ኢላ ሞዅ ከም ዘይትብል ደኣ ኸይደ ኽርኢ በለ  እግዚኣብሄር ድማ ኪርኢ ኸም ዝቐረበ ምስ ረኣየ ኣምላኽ ካብ ማእከል እታ ቘጥቋጥ ሙሴ ሙሴ ኢሉ ጸውዖ ንሱ ድማ እኔኹ በለ   ሽዑ ኸኣ ናብዚ ኣይትቕረብ እዛ ደው ኢልካላ ዘሎኻ ቦታ ቅድስቲ ምድሪ እያ እሞ ኣሳእንካ ኻብ ኣእጋርካ ኣውጽእ በለ  ድማ ኣነ ኣምላኽ ኣቦኻ ኣምላኽ ኣብርሃም ኣምላኽ ይስሃቅ ኣምላኽ ያእቆብ ከኣ እየ በለ ።
Religion,ሙሴ ድማ ንኣምላኽ ከይጥምት ፈርሄ እሞ ገጹ ኸደነ  እግዚኣብሄር ድማ ጸበባ እቲ ኣብ ግብጺ ዘሎ ህዝበይ ፈሊጠ እየ እሞ ስቓዮም ኣጸቢቐ ርኤኹ እቲ ብሰሪ መጨነቕቶም ዜእውይዎ ኸኣ ሰሚዔ ዘጸአት ምዕራፍ  ኣሎኹ  ስለዚ ኻብ ኢድ ግብጻውያን ከድሕኖም ወሪደ ኣሎኹ ካብታ ምድሪ እቲኣ ናብታ ጽብቕትን ርሕብትን ጸባን መዓርን እተውሕዝ ምድሪ ናብታ ቦታ ኸነኣናውያንን ሄታውያንን ኣሞራውያንን ፈረዛውያንን ሃዋውያንን ይቡሳውያንን ከድይቦም እየ  ሕጂ ድማ እንሆ ኣውያት ደቂ እስራኤል ናባይ መጸ እቲ ግብጻውያን ዘጥቅዕዎም ጥቕዓት ርኤኹ  እምበኣር ሕጂ ንዓ ንህዝበይ ደቂ እስራኤል ካብ ግብጺ ኸተውጽኦም ናብ ፈርኦን ክልእከካ እየ በለ  ሙሴ ድማ ንኣምላኽ ናብ ፈርኦን ዝኸይድን ንደቂ እስራኤል ካብ ግብጺ ዘውጽእንከ ኣነ መን እየ በሎ  ኣምላኽ ከኣ ኣነ ምሳኻ ክኸውን እየ እሞ ።
Religion,ኣነ ኸም ዝለኣኽኩኻ ድማ እዚኣ ትእምርቲ ትኩንካ ነቲ ህዝቢ ኻብ ግብጺ ምስ ኣውጻእካዮ ኣብዚ ኸረን እዚ ንኣምላኽ ከተገልግሉ ኢኹም በለ   ሙሴ ድማ ንኣምላኽ እንሆ ናብ ደቂ እስራኤል መጺኤ ኣምላኽ ኣቦታትኩም ናባኻትኩም ልኢኹኒ ምስ በልክዎም ስሙ መን እዩ እንተ በሉንስ እንታይ ክብሎም እየ በሎ  ኣምላኽ ከኣ ንሙሴ እቲ ዘሎኹ እየ ዘሎኹ በሎ በለ ድማ ንደቂ እስራኤል እቲ ኣሎኹ ናባኻትኩም ለኣኸኒ በሎም  ኣምላኽ ድማ ወሲኹ ንሙሴ በሎ ንደቂ እስራኤል ከምዚ በሎም እግዚኣብሄር ኣምላኽ ኣቦታትኩም ኣምላኽ ኣብርሃም ኣምላኽ ይስሃቅ ኣምላኽ ያእቆብ ከኣ ናባኻትኩም ለኣኸኒ እዚ ንዘለኣለም ስመይ እዩ ንውሉድ ወለዶ ኸኣ እዚ መዘከርታይ እዩ   ኪድ ንዓበይቲ እስራኤል ኣኪብካ በሎም እግዚኣብሄር ኣምላኽ ኣቦታትኩም ኣምላኽ ኣብርሃም ኣምላኽ ይስሃቅ ኣምላኽ ያእቆብ ከኣ ተገልጸለይ ከምዚ ኢሉ ብርግጽ በጺሔኩም እቲ ኣብ ግብጺ ዝገበሩኹም ድማ ርኤኹ  ካብ ጸበባ ግብጺ ናብ ምድሪ ኸነኣናውያንን ሔታውያንን ኣሞራውያንን ፈረዛውያንን ሃዋውያንን ይቡሳውያንን ጸባን መዓርን ናብ እተውሕዝ ምድሪ ኸደይበኩም እየ ድማ በልኩ  ቃልካ ኸኣ ኪሰምዑ እዮም ።
Religion,ንስኻን ዓበይቲ እስራኤልን ናብ ንጉስ ግብጺ ኣቲኹም ከምዚ ትብልዎ እግዚኣብሄር ኣምላኽ እብራውያን ተገልጸልና ሕጂ ድማ በጃኻ ንእግዚኣብሄር ኣምላኽና ኽንስውእ መገዲ ሰለስተ መዓልቲ ናብ በረኻ ኽንከይድ በልዎ  ብሓያል ኢድ እንተ ዘይኰይኑ ንጉስ ግብጺ ኽትከዱ ኸም ዘይሐድገኩም እፈልጥ ኣሎኹ  በቲ ኣብ ማእከላ ዝገብሮ ዅሉ ተኣምራተይ ከኣ ኢደይ ዘርጊሔ ንግብጺ ኽወቕዓ እየ ድሕሪኡ ድማ ኪሐድገኩም እዩ  ነዚ ህዝቢ እዚ ኸኣ ኣብ ቅድሚ ግብጻውያን ሞገስ ክህቦ እየ ኪኸውን ድማ እዩ ምስ እትኸዱ ጥራይ ኢድኩም ኣይትኸዱን ኢኹም   ነፍሲ ወከፍ ሰበይቲ ኻብ ጐረቤታን ካብታ ኣብ ቤታ እትነብርን ኣቕሓ ብሩርን ኣቕሓ ወርቅን ክዳውንትን ትለምን ነዚ ኣብ ኣወዳትኩምን ኣዋልድኩምን ግበርዎ ንግብጻውያን ከኣ ትገፍዎም  ሙሴ ድማ እንሆ ንሳቶም እግዚኣብሄር ኣይተራእየካን ኪብሉኒ እዮም እሞ ኣይኣምኑንን ቃለይውን ኣይሰምዑን እዮም ኢሉ መለሰ  እግዚኣብሄር ድማ እዛ ኣብ ኢድካ ዘላ እንታይ እያ በሎ ንሱ ኸኣ በትሪ በለ  ንሱ ድማ ናብ ምድሪ ደርብያ በለ ናብ ምድሪ ደርበያ ተመን ከኣ ኰነት ሙሴ ድማ ካብ ቅድሚኡ ሀደመ።
Religion,እግዚኣብሄር ከኣ ንሙሴ ኢድካ ዘርግሕ እሞ ብዓለሊኡ ሐዞ በሎኢዱ ዘርጊሑውን ሐዞ ኣብ ኢዱ ኸኣ በትሪ ዀነ  እዚ እግዚኣብሄር ኣምላኽ ኣቦታቶም ኣምላኽ ኣብርሃም ኣምላኽ ይስሃቅ ኣምላኽ ያእቆብ ከም እተራእየካ ምእንቲ ኺኣምኑ እዩ   እግዚኣብሄር ድማ ወሲኹ ኢድካ ናብ ትሽትሽካ ኣእቱ በሎ ናብ ትሽትሹ ኸኣ ኣእተዋ ምስ ኣውጽኣ ድማ እንሃ ኢዱ ብለምጺ ኸም በረድ ጻዕድያ ነበረት  ኢድካ ናብ ትሽትሽካ ኣእቱ ከኣ በለ ኢዱ ዘጸአት ምዕራፍ  ናብ ትሽትሹ ኣእተወ ካብ ትሽትሹ ምስ ኣውጽኣ ድማ እንሃ መሊሳ ኸምቲ ኻልእ ስጋኡ ዀነት  ኪኸውን ድማ እዩ እንተ ዘይኣመኑኻ ንቓል እቲ ቐዳማይ ትእምርቲ እንተ ዘይሰምዑ ንቓል እቲ ዳሕራይ ትእምርቲ ኺአምኑ እዮም  ኪኸውን ከኣ እዩ ነዚ ኽልተ ትእምርቲ እዚ እንተ ዘይኣመኑ ንቓልካውን እንተ ዘይሰምዑ ካብቲ ርባ ማይ ውሰድ እሞ ናብቲ ንቑጽ ክዐዎ እቲ ኻብ ርባ ዝወሰድካዮ ማይ ከኣ ኣብቲ ንቑጽ ምድሪ ደም ኪኸውን እዩ   ሙሴ ድማ ንእግዚኣብሄር ኣየ ጐይታይ ኣነ ኣፈይ ወታእ ልሳነይ ኰርታዕ እየ እሞ ትማሊ ዀነ ቅድሚ ትማሊ ዀነ ሕጂ ንባርያኻ ምስ ተዛረብካኒውን ኣነ ተዛራቢ ሰብ ኣይኰንኩን በሎ።
Religion,እግዚኣብሄር ድማ ንሰብ ኣፍ ዝገበረሉ መን እዩ ወይ ዓባስ ወይ ጸማም ወይ ዚርኢ ወይ ዕዉር ዝገበሮኸ መን እዩ ኣነ እግዚኣብሄር ኣይኰንኩን  ሕጂ ኸኣ ኪድ ኣነ ምስ ኣፍካ ዀይነ እቲ እትዛረቦ ኸምህረካ እየ በሎ  ንሱ ግና በጃካ ጐይታይ በቲ እትልእኮ ደኣ ልኣኽ በሎ  ሽዑ ዅራ እግዚኣብሄር ብሙሴ ነደደ በሎ ኸኣ ኣሮን ሓውካ እቲ ሌዋዊዶ የሎን ንሱ ጽቡቕ ተዛራቢ ምዃኑ እፈጥ ኣሎኹ እንሆ ኸኣ ንሱ ኪቕበለካ ይወጽእ ኣሎ ምስ ረኣየካ ድማ ብልቡ ኺሕጐስ እዩ  ንስኻ ንእኡ ኽትዛረቦ ኢኻ እቲ ቓላት ድማ ኣብ ኣፉ ኣንብር ኣነ ኸኣ ምስ ኣፍካን ምስ ኣፉን ኰይነ እቲ እትገብርዎ ኽምህረኩም እየ  ኪኸውን ከኣ እዩ ንሱ ኣፍ ይዀነካ ንስኻ ድማ ከም ኣምላኽ ትዀኖ ንሱ ኣብ ክንዳኻ ንህዝቢ ይዛረብ  ነዛ በትሪ እዚኣ ኸኣ እቲ ትእምርትታት ክትገብረላ ኣብ ኢድካ ዉሰዳ  ።
Religion,ሙሴ ኸደ ናብ ሓሙኡ የትሮ ተመሊሱ ኸኣ ናብቶም ኣብ ግብጺ ዘለዉ ኣሕዋተይ ተመሊሰ ገና ብህይወት እንተ ኣልዮም ደኣ ኽርኢ ክኸይድ በሎ የትሮ ኸኣ ንሙሴ ብሰላም ኪድ በሎ  እግዚኣብሄር ድማ ንሙሴ ኣብ ሚድያን እቶም ንነፍስኻ ዚደልይዋ ዝነበሩ ሰባት ኵሎም ሞይቶም ኢዮም እሞ ኪድ ናብ ግብጺ ተመለስ በሎ  ሙሴ ኸኣ ሰበይቱን ደቁን ወሲዱ ኣብ ኣድጊ ኣወጢሕዎም ናብ ምድሪ ግብጺ ተመለሰ ሙሴ ድማ ነታ በትሪ ኣምላኽ ኣብ ኢዱ ወሰዳ  እግዚኣብሄር ድማ ንሙሴ በሎ ናብ ግብጺ ኽትምለስ ኢልካ ኽትከይድ ከሎኻ ነተን ክትገብረን ኣብ ኢድካ ዝሀብኩኻ ዅለን ተኣምራት ኣብ ቅድሚ ፈርኦን ክትገበረን ተጠንቀቕ ኣነ ግና ልቡ ኸጽንዖ እየ ንሱ ኸኣ ነቲ ህዝቢ ኣይሐድጎን   ንፈርኦን ድማ ክትብሎ ኢኻ እግዚኣብሄር ከምዚ ይብል እስራኤል በዅሪ ወደይ እዩ  እሞ ንወደይ ኬገልግለኒ ይኺድ ሕደጎ ኢለካ ነበርኩ ግናኸ ምሕዳጉ ኣቤኻ እንሆ ኣነ ንበዅሪ ወድኻ ክቐትል እየ  ኰነ ድማ ሙሴ ኣብ መገዲ ኣብ ሓደ መሕደሪ ኸሎ እግዚኣብሄር ተራኸቦ ኪቐትሎውን ደለየ  ሽዑ ጺጶራ ጽልጽለ ወሲዳ ዕልቦ ወዳ ገዘረት ናብ ኣእጋሩ ደርብያቶ ኸኣ ንስኻ ንኣይ ናይ ደም መርዓዊ ኢኻ በለቶ  ካብኡ ኸኣ ኣልገሰ ሽዑ ድማ ብምኽንያት ግዝረት ናይ ደም መርዓዊ ኢኻ በለት  እግዚኣብሄር ከኣ ንኣሮን ኪድ ንሙሴ ኣብ በረኻ ተቐበሎ በሎ ከይዱ ድማ ኣብ ከረን ኣምላኽ ተጓነፎ ሰዐሞ ኸኣ   ሙሴ ድማ እቲ እግዚኣብሄር ብእኡ ዝለኣኾ ዅሉ ቃልን እቲ ዝኣዘዞ ዅሉ ትእምርትታትን ንኣሮን ነገሮ  ።
Religion,ሙሴን ኣሮንን ከኣ ከይዶም ንዅሎም ዓበይቲ ደቂ እስራኤል ኣከቡ  ኣሮን ድማ እቲ እግዚኣብሄር ንሙሴ እተዛረቦ ዅሉ ነገር ኣዛረቦም እቲ ትእምርትታት ከኣ ኣብ ቅድሚ እቲ ህዝቢ ገበሮ     እቲ ህዝቢ ድማ ኣመነ እግዚኣብሄር ንደቂ እስራኤል ከም ዝበጽሖም ጸበባኦምውን ከም ዝረኣየ ምስ ሰምዑ ፍግም ኢሎም ሰገዱ ድሕርዚ ድማ ሙሴን ኣሮንን ናብ ፈርኦን ኣትዮም በልዎ እግዚኣብሄር ኣምላኽ እስራኤል ከምዚ ንህዝበይ ኣብ በረኻ በዓል ኪገብሩለይ ሕደጎም  ፈርኦን ድማ እቲ ቓሉ ሰሚዔ ንእስራኤል ዝሐድግሲ እግዚኣብሄር መን እዩ ንእግዚኣብሄር ኣይፈልጥ ንእስራኤል ከኣ ኣይሐድግ በለ   ንሳቶም ድማ ኣምላኽ እብራውያን ተራኺቡና እዩ እሞ ፌራ ወይ ሴፍ ምእንቲ ኸየውርደልናስ መገዲ ሰለስተ መዓልቲ ናብ በረኻ ኼድና ንእግዚኣብሄር ኣምላኽና ኽንስውኣሉ በጃኻ ፍቐደልና በልዎ  ንጉስ ግብጺ ኸኣ ዎ ሙሴን ኣሮንን ስለምንታይ ነዚ ህዝቢ ኻብ ዕዮኡ ተብኵርዎ ኣሎኹም ናብ ዕዮኹም ኪዱ በሎም   ፈርኦን ድማ እንሆ እዚ ህዝቢ ሕጂ ኣብዛ ሃገር በዚሑ እዩ ካብ ዕዮኦም  ከኣ  ተዕርፍዎም  ኣሎኹም  በለ  ።
Religion,ፈርኦን  በታ  መዓልቲ  እቲኣ  ነቶም  ሓላቑ  ህዝብን መዕየይቶምን ከምዚ ኢሉ ኣዘዞም  ደጊም ባዕላቶም ከይዶም ሓሰር ይአክቡ እምበር ነቶም ህዝቢ ኸም ቀደምኩም ንመስርሕ ጡብ ሓሰር ኣይትሀብዎም  ቍጽሪ ጡብ ድማ ከምቲ ቐደም ዚገብርዎ ዝነበሩ ኣግብርዎም ካብኡ እኳ ኣይተጕድሉ ሃካያት እዮም እሞ ስለዚ ንኣምላኽና ኽንስውእ ንኺድ ኢሎም ይጠርዑ ኣለዉ  ነዞም ሰባት እዚኦም ናብ ዘረባ ሓሶት ከየቕልቡ ዕዮ ይኽበዶም ንእኡ ድማ ይዕየዩ  ሽዑ እቶም ሓላቑ ህዝብን መዕየይቶምን ወጺኦም ነቶም ህዝቢ በልዎም ፈርኦን ከምዚ ይብል ሓሰር ኣይህበኩምን እየ  ናብ እትረኽቡሉ ኼድኩም ባዕላትኩም ሓሰር ኣክቡ ካብቲ ዕዮኹም ግና ገለ ኣይጕደል   እቲ ህዝቢ ኸኣ ኣብ ክንዲ ሓሰር ብርዒ ኺእክብ ናብ ኵላ ምድሪ ግብጺ ፋሕ በለ   እቶም ሓላቑ ድማ እቲ ነንመዓልቲ እተመደበ ዕዮ ከምቲ ሓሰር ከሎኩም ነንመዓቲ ምልኡ ኢሎም ሀወኽዎም  ነቶም ካብ ደቂ እስራኤል መዕየይቲ ኪዀኑ ሓላቑ ፈርኦን ዝሸምዋም ድማ እቲ እተመደበልኩም ዕዮ ጡብ ደኣ ትማልን ሎምንከ ኸመይ ከም ቀደምኩም ዘይመላእኩም ኢሎም ገረፍዎም ።
Religion,እቶም መዕየይቲ ደቂ እስራኤል ከኣ ናብ ፈርኦን ከይዶም ጠርዑ ስለምንታይ ንገላዉኻ ኸምዚ ትገብረና ኣሎኻ  ንገላዉኻ ሓሰር ኣይህቡን ጡብ ግበሩ ድማ ይብሉና እንሆ ኸኣ ገላዉኻ ተገርፉ እዚ ግና ሓጢያት ህዝብኻ እዩ በሉ  ንሱ ግና ንስኻትኩም ሃካያት ኢኹም ሃካያት ኢኹም ስለዚ ንእግዚኣብሄር ክንስውእ ንኺድ ትብሉ ኣሎኹም  ሕጂ ድማ ኪዱ ዕየዩ ሓሰር ኣይትወሀቡን እቲ ምዱብ ቍጽሪ ጡብ ግና ክትህቡ ኢኹም  ካብቲ ነናይ መዓልቲ ቝጽሪ ጡብ ኣይተጕድሉ ምስ በልዎም እቶም መዕየይቲ ደቂ እስራኤል ከም ዝገደዶም ረኣዩ  ካብ ፈርኦን ኪወጹ ኸለዉ ድማ ንሙሴን ንኣሮንን ተጓነፍዎም ንሳቶም ኪረኽብዎም ደው ኢሎም ነበሩ  በልዎም ድማ ኣብ ቅድሚ ፈርኦንን ኣብ ቅድሚ ገላዉኡን ጨናና ኣኽፋእኩም ንምቕታልና ኸኣ ሴፍ ኣብ ኢዶም ኣትሓዝኩምዋም ስለዚ እግዚኣብሄር ይርኤኹም ይፍረድ ድማ  ሙሴ ኸኣ ናብ እግዚኣብሄር ተመሊሱ ጐይታይ ከመይ ነዚ ህዝቢ እዚ ኣኽፋእካሉ ስለምንታይከ ነዚ ለኣኽካኒ ድማ በለ  ካብታ ናብ ፈርኦን ከይደ ብስምካ እተዛረብኩላ ነዚ ህዝቢ እዚ ኣኽፍኣሉ ንህዝብኻ ድማ ከቶ ኣየድሐንካዮን ከኣ በለ  እግዚኣብሄር ድማ ንሙሴ እቲ ንፈርኦን ዝገብሮ ሕጂ ኽትርኢ ኢኻ ብሓያል ኢድ ኪሐድጎም እዩ ኤረ ብሓያል ኢድ ካብ ሃገሩ ኺሰጎም እዩ በሎ ።
Sport,ሃገራዊት ጋንታ ደቂ ኣንስትዮ ኢትዮጵያ (ሉሲ) ካብ ውድድር ፀዋዕ ኣፍሪካ ደቂ ኣንስትዮ 2022 ወፃእ ኮይና። ኣብ ቀዳማይ ዙር መፃረዪ ፀወታ ፅዋዕ ኣፍሪካ ሃገራዊት ኢትዮጵያ ንሃገራዊት ጋንታ ዩጋንዳ 2 ን 0 ስዒራ ዝነበረት ትኹ እምበር ብሓፈሻዊ ውፅኢት ካብቲ ውድድር ወፃ ኮይና። ሎሚ መዓልቲ ኣብ ዝተኻየደ ፀወታ ብድምር ውፅኢት 2 ማዕረ ምዃነን ስዒቡ ብዝተውሃበ መፍለዪ ፍፁም ቅላዕ ዩጋንዳ 2 ን 1 ብምስዓር ተዓዋቲት ኮይና።
Sport,ኬንያዊት ኣትሌት ፌዝ ኪፕዮገን ኣብ ቶታል ኢነርጂ ዓቢዪ ጉያ ኢትዮጵያ 2014 ናይ ክብሪ ጋሻ ከምትኸውን ዓቢዪ ጉያ ኣብ ኢትዮጵያ ኣፍሊጡ። ኣትሌት ፌዝ ብ1 ሺሕን 500 ሜትሮ ውድድር ጉያ ኣብ ሪዮ ኦሎምፒክ ተዓዋቲት ከምዝኾነት ይፍለጥ። ቶታል ኢነርጂ ዓቢዪ ጉያ ኢትዮጵያ 5 ሕዳር 2014 ዓ.ም ክካየድ ኢዩ። ኣብቲ ውድድር በ25 ሺሕ ተሳተፍቲ ብሰለስተ ዝተፈላለዩ መበገሲታት ከምዝካየድ ካብቲ ትካል ዝረኸብናዮ ሓበሬታ የረድእ።
Sport,ኢትዮጵያዊት ኣትሌት ለተሰንበት ግደይ ሎሚ መዓልቲ ኣብ ቫሌንሺያ ዝተኻየደ ውድድር ጉያ ፍርቂ ማራቶን ክብረ ወሰን ዓለም እቲ ርሕቐት ብምስባር ተዓዊታ። ኣትሌት ለተሰንበት ግደይ ነቲ ርሕቐት 1 ሰዓት 2 ደቒቕን 52 ሰከንድን ብምእታው ኢያ ተዓዋቲት ኮይና ዘላ፡፡ ካሊእ ኢትዮጵያዊት ኣትሌት ያለምዘርፍ የኋላው ኣብቲ ውድድር ካልአይቲ ብምዃን ዛዚማ፡፡
Sport,ኣብ ወርሓዊ ምደባ ኩዕሾ እግሪ ደረጃ ሃገራት ፊፋ ኢትዮጵያ ሰለስተ ደረጃታት ኣንቆልቊላ። ኣብዚ ወርሒ ሃገራዊት ጋንታ ኢትዮጵያ፥ ኣብ ዝሓለፈ ወርሒ መስከረም ካብ ዝነበራ ደረጃ ብምንቁልቋል ኣብ መበል 137 ደረጃ ተቐሚጣ ኣላ። ምስ እዚ ተተሓሒዙ ብደቂ ኣንስትዮ ደረጃ ሰንጠረዥ ሃገራዊት ጋንታ ደቂ ኣንስትዮ ኢትዮጵያ ኣብ መበል 112 ደረጃ ትርከብ።
Sport,ሃገራዊት ጋንታ ኢትዮጵያ ዋሊያታት ኣብ መፃረዪ ፀወታ ፅዋዕ ዓለም ምስ ሃገራዊት ጋንታ ደቡብ ኣፍሪካ ጋፋና ባፋና ዝተፃወታ እንትኾና፥ ደቡብ ኣፍሪካ 3 ን 1 ብዝኆነ ውፅኢት ተዓዊታ። ኣብቲ ፀወታ ደቡብ ኣፍሪካዊ ፀፃዋቲ ኣብ መበል 46 ደቒቕ ብዘቑፀራ ሽቶ እናመርሑ ዕረፍቲ ዝወፅኡ እንትኾኑ፥ ጌታነህ ከበደ ኣብ መበል 67 ደቒቕ ብዘቑፀራ ሽቶ ማዕረ ክኾና ክኢለን ነይረን፡፡ ሃገራዊት ጋንታ ደቡብ አፍሪካ ኣብ መበል 72ን 91 ደቒቕ ብዘቕፀረተን ክልተ ሽቶታት ተዓዊታ ክትወፅእ ክኢላ። ሃገራዊት ጋንታ ደቡብ አፍሪካ ነቲ ምድብ ብ7 ነጥቢ እናመርሐቶ ትርከብ።
Sport,ሃገራዊት ጋንታ ኩዕሾ እግሪ ኢትዮጵያ ዋሊያታታት ፅባሕ ኣብ መፃረዪ ፅዋዕ ዓለም  ምስ ሃገራዊት ጋንታ ደቡብ ኣፍሪካ ሳልሳይ ፀወታኣ ክተካይድ ኢያ። ናብ ውድድር ፅዋዕ ዓለም 2022 ኳታር ንምሕላፍ ኢትዮጵያ ምስ ጋና፣ ዚምባብዌን ደቡብ ኣፍሪካን ኣብ ምድብ ሸውዓተ ተደልዲላ እናተፃወተት ከምትርከብ ይፍለጥ። ሃገራዊት ጋንታ ኢትዮጵያ ኣብቲ ምድብ ድልድል፥ ምስ ጋና 1 ን 0 ተሳዒራ ንዚምባብዌ ድማ 1 ን 0 ብዝኾነ ውፅኢት ብምዕዋት 3 ንጥቢ ሒዛ ትርከብ። ፅባሕ ድማ ብ4 ነጥቢ እናመርሐት ምስ ትርከብ ሃገራዊት ጋንታ ደቡብ ኣፍሪካ ኣብ ስታዲየም ባህርዳር ክትራኸብ ኢያ።
Sport,ኣትሌት ሲሳይ ለማ ለሚ ኣብ ዝተኻየደ ውድድር ለንደን ማራቶን ደቂ ተባዕቲዮ 2021 ተዓዊቱ። እቲ ኣትሌቱ ብ2 ሰዓትን 4 ደቒቓን 1 ካልኢትንብምእታዊ ኢዩ ተዓዊቱ። ኣትሌት ሞስነት ገረመው ድማ ሳላይ ደረጃ ብምሓዝ ውድድሩ ዛዚሙ። ብደቂ ኣኒስቲዮ ኣትሌት ደጊቱ ኣዝመራውን ኣትሌት ኣሸቴ በከሪን ካልኣይን ሳላሳይን ብምኸዓን ውድድረን ዛዚመን።
Sport,ትውልደ ኢትዮጵያዊት ኣትሌት ቃልኪዳን  ገዛኸኝ  ብውድድር 10 ሺሕ ሜትሮ ክብረ ወሰን ዓለም ወኒና። እተ ኣትሌት 29:38  ብምእታዊ ኢያ እቲ ክብረ ወሰን ወኒና።
Sport,ደ/ር ፍትህ ወልደሰንበት ፈላማይ ኢትዮጵያዊ ፕሬዚዳንት ዞባ ሓሙሽተ ኮንፌዴሬሽን ኩዕሶ ኢድ ኣፍሪካ ኮይኖም ተሾይሞም። ዶክተር ፍትህ፥ ብመርበብ ሓበሬታ ኣብ ዝተገበረ ኮንግረስ መረፃ ምብራቕ ኣፍሪካ ዞባ ሓሙሽተ ኢዮም ንኡጋንዳዊ ሕፁይ 6 ብ3 ብዝኾነ ድምፂ ብልጫ ፕሬዚዳናት ኮይኖም ዘለዉ። ዶክተር ፍትህ ንዘሓለፉ ሓሙሽተ ዓመታት ንፌዴሬሽን ኩዕሾ ኢድ ኢትዮጵያ ኮይኖም ከምዝመርሑ ካብ ሚኒስቴር ባህሊን ቱሪዝምን ዝረኸብናዮ ሓበሬታ የረድእ፡፡
Sport,ኣትሌት ጎይቲቶም ገብረስላሴ  ኣብ ውድድር ማራቶን ደቂ ኣኒስቲዮ በርሊን ተዓዊታ። ኣትሌት ጎይቲቶም ነቲ ውድድር ብ2:20.09 ሰዓት ብምእታው ቀዳመይቲ ወፂኣ። ህይወት ገብረኪዳን ድማ 2:21.23 ሰዓት ካልአይቲ እንትትከውን፥   ሄለን ቶላ 2:23.05 ሳልሳይ ደረጃ ብምሓዝ ውድድረን ዛዚመን።
Sport,ኣትሌት ጉዬ አዶላ ኣብ በርሊን ኣብ ዝተኻየደ ውድድር ማራቶን ጉያ ቀዳማይ ብምውፃእ ተዓዊቱ። 2:05:44 ዝኣተወሉ  ሰዓት እንትኸውን፥ ኬንያዊ ኣትሌት ቤትዌል ዬጎን ካልኣይ፣ ኣትሌት ቀነኒሳ በቀለ ሳላሳይ ብምዃን ውድድሮም ዛዚሞም።
Sport,ኣብ ዴንማርክ ከተማ ኮፐን ሃገር ኣብ ዝተኻየደ ውድድር ፍርቂ ማራቶን ብክልቲኡ ፆታ ኢትዮጵያውያን ኣትሌታት ተዓዊቶም። ኣብታ ከተማ ዝተኻየደ ውድድር ፍርቂ ማራቶን፥ ብደቂ ተባዕትዮ ኣትሌት ኣምደወርቅ ዋለልኝ 59፡10 ብዝኾነ ሰዓት 1ይ ብምውፃእ እንትዕወት፤ ኣትሌት ኣቤ ጋሻሁን 4ይ ኮይኑ ዛዚሙ። ብደቂ ኣንስትዮ ኣብ ዝተኻየደ ውድድር ኣትሌት ፀሃይ ገመቹ 1፡05፡08 ብዝኾነ ሰዓት 1ዳመይቲ ኮይና እንትትዕወት፥ ኣትሌት ሃዊ ፈይሳ ካልአይቲ፣ ኣትሌት በየኑ ደገፋ 4ይቲ ኣትሌት ይታይሽ መኮንን 5ይቲ ኮይነን ውድድረን ከምዝዛዘማ ካብ ፌስቡክ ገፅ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ።
Sport,ሸሞንተ ጋንታታት ዝሳተፋሉ ውድድር ፅዋዕ ከተማ ኣዲስ ኣበባ ካብ 25 ክሳብ 30 መስከረም 2014 ዓ.ም ክካየድ ኢዩ። ሎሚ መዓልቲ ድማ ኣብቲ ውድድር ዝሳተፋ ጋንታታት ስነ-ስርዓት ምውፃእ ድልድል ተሳሊጡ።
Sport,ፀወታታት ውድድር ቻምፒዮንስ ሊግ ኣውሮፓ 2021/2022 ሎሚ መዓልቲ ምሸት ክጅምር ኢዩ። ካብ ምድብ 5 ክሳብ ምድብ 8 ዝርከባ ጋንታታት ቀዳማይ ዙር መፃረዪ ምድብ ፀወተአን ሎሚ መዓልቲ ከካይዳ ኢየን፡፡ እቲ ውድድር ሎሚ ምሸት 1 ሰዓትን 45 ዝጅምር እንትኸውን፥ ሲቪያ ምስ ሳልዝቡርግ ከምኡ እውን ያንግ ቦይስ ምስ ማንችስተር ዩናይትድ ክራኸባ ኢየን፡፡ ምሽት 4 ሠዓት ላይ ደግሞ ባርሴሎና ከባየር ሙኒክ፣ ቼልሲ ከዜኒት ፒተርስበርግ፣ ዲይናሞ ኬቭ ከቤንፊካ፣ ሊል ከወልፍስበርግ፣ ማልሞ ከጁቬንቱስ እና ቪያሪያል ከአትላንታ የሚያደርጓቸው ጨዋታዎች ተጠባቂ ናቸው ምሸት ሰዓት ኣርባዕተ ድማ ባርሴሎና ምስባየር ሙኒክ፣ ቼልሲ ምስ ዜኒት ሴንት ፒተርስበርግ፣ ዲይናሞ ኬቭ ምስ ቤንፊካ፣ ሊል ምስ ወልፍስበርግ፣ ማልሞ ምስ ጁቬንቱስን ቪያሪያል ምስ ኣታላንታ ዝገብረኦ ፀወታ ትፅቢት ይግበረሎም፡፡
Sport,ኣትሌት ሰንበሬ  ተፈሪ ብ5 ኪ. ሜ  ውድድር ጉያ ደቂ ኣኒስቲዮ ክብረ ወሰን ዓለም ሰይራ። እታ ኣትሌት ኣብ ሄርዞጌናውራች ኣብ ዝተኻየደ ‘ኣዲዜሮ ሮድ ቱ ሪከርድስ’ ውድድር ኢያ ብ14 ደቒቓ 21 ሰከንድ ብምእታው ነቲ ክብረ ወሰን ሒዛ። ብደቂ ተባዕቲዮ 10 ኪሎ ሜትሮ ውድድር  ድማ ኣትሌት ታደሰ ወርቁ 26 ደቒቓ 56 ሰከንድን ብምእታው ነቲ ውድድር ካልኣይ ብምዃነ ዛዚሙ።
Sport,ኣትሌት በሪሁ ኣረገዊ ሎሚ ምሸት ኣብ ስዊዘርላንድ፣ ዙሪክ ኣብ ዝተኻየደ ውድድር ዳይመንድ ሊግ ብ5000 ሜትሮ ቀዳማይ ብምውፃእ ተዓዊቱ። ኣትሌት በሪሁ ኣረጋዊ  ነቲ ውድድር ብ12:58.65  ሰዓት ብምዝዛም ቀዳማይ እንትወፅእ፥ ኣትሌት ዮሚፍ ቀጄልቻ ድማ ብ13:04.29 ብዝኾነ ሰዓት ብምዝዛም መበል ሓምሻይ ደረጃ ሒዙ ውድድሩ ዛዚሙ። ብደቂ ኣኒስቲዮ 5000 ሜትር ውድድር ኣትሌት እጅጋየሁ ታዬ ብ14:30.30  ሰዓት ሳልሰይቲ፣ ኣትሌት ፋንቱ ወርቁ ብ14:43.60 ሻድሻይ ደረጃ  ውድድራ ምዝዛማ ካብ ኣትሌቲክስ ፌዴሬሽን ኢትዮጵያ ዝረኸብናዮ ሓበሬታ ረድእ።
Sport,ኣብ መፃረዪ ፅዋዕ ዓለም ኳታር 2020 ሃገራዊት ጋንታ ኢትዮጵያ ንዚምባብዌ 1 ን 0 ብዝኾነ ውፅት ስዒራ። ኢትዮጵያ ስዒራ ንኽተወፅእ ብሕታዊት ዘቑፀረ ኣስቻሉ ታመነ ብፍፁም ቅላዕ ከምዘመዝገባ ካብ ኩዐሶ እግሪ ኢትዮጵያ ዝረኸብናዮ ሓብረታ የረድእ።
Sport,ኣብ ቶኪዮ 2020 ፖራሊምፒክ ጨዋታ ዝተሳተፈ ብሄራዊ ጋንታ ፖራሊምፒክ ኢትዮጵያ ኣዲስ ኣበባ እንትኣቱ  ኣቀባበላ ተገይሩሉ። ብሄራዊ ጋንታ ፖራሊምፒክ ኢትዮጵያ ብ3 ኣትሌታት ዝተወከለ እንትኸውን 1 ወርቂ  ሜዳሊያን 2 ዲፕሎማን ብምርካብ ንኢትዮጵያ ልዑል ውፅኢት ብምምዝጋብ ውድድሩ ዛዚሙ። እቲ ብሄራዊ ጋንታ ፖራሊምፒክ ኢትዮጵያ ሎሚ ንጎሆ ሰዓት 1 ኣዲስ ኣበባ እንትኣቱ ብላዕለዎተው ሓለፍቲ ስራሕ  ኣቀባበላ ተገይሩሉ።
Sport,ሃገራዊት ጋንታ ኢትዮጵያ ኣብ መፃረዪ ፅዋዕ ዓለም ሎሚ ምሸት ሰዓት ኣርባዕተ ምስ ሃገራዊት ጋንታ ጋና ክትፃወት ኢያ። ተፃወትቲ እታ ሃገራዊት ጋንታ (ዋሊያታት) ናብ ኮስት ዝኸዱ እንትኾኑ፥ ትማሊ ምሸት ቀዳማይ ልምምድ ምግባሮም ካብ ፌዴሬሽን ኩዕሶ እግሪ ኢትዮጵያ ዝረኸብናዮ ሓበሬታ የረድእ። ከተማ ኬፕ ኮስት ሙቐት ፀባይ ኣየርዘለዋ እንትትከውን፥ ሎሚ ምሸት ኢትዮጵያን ጋናን ናብ ፅዋዕ ዓለም ንምሕላፍ ዝገብረኦ መፃረዪ ፀወታ ክተተኣናግድ ኢያ። ኣብ መፃረዪ ፀወታ ፅዕ ዓለም ብብርኪ ኣፍሪካ፥ ሎሚ መዓልቲ ሞዛምቢክ ምስ ኮትዲቯር፣ ዚምባብዌ ምስ ደቡብ ኣፍሪካ፣ ሞሪታኒያ ምስ ዛምቢያ፣ ናይጀሪያ ምስ ላይቤሪያ፣ ቱኒዚያ ምስ ኢኳቶሪያል ጊኒ ክራኸባ ኢየን።
Sport,ሃገራዊት ጋንታ ኢትዮጵያ (ዋሊያ) ምስ ጋና መዘነኣ ንምፅዋት ፅባሕ ናብ ጋና ክትጓዓዝ ኢያ። ኣሰልጣኒ ሃገራዊት ጋንታ ኢትዮጵያ ውበቱ ኣባተ፥ ኣብ መፃረዪ ፀወታ ውድድር ፅዋዕ ዓለም ምስ ሃገራዊት ጋንታ ጋና ንምፅዋት ናብ ጋና ዝጓዓዙ ናይ መወዳእታ 23 ዝርዝር ተፃወትቲ ዕላዊ ገይሩ፡፡ ዋሊያታት ፀወተኦም 28 ነሓሰ 2013 ዓ.ም ክገብሩ ኢዮም ተባሂሉ፡፡ ብኻሊእ መርሃ ግብሪ 3 ጳጉሜን 2013 ዓ.ም ኣብ ስታዲየም ባህርዳር ካልኣይ ፀወታኣ ምስ ዚምባብዌ ከምዝገብሩ ካብ ፌዴሬሽን ኩዕሶ እግሪ ኢትዮጵያ ዝተረኸበ ሓበሬታ የረድእ፡፡
Sport,ኢትዮጵያን ኡጋንዳን ኣብ ዘካየደኦ ምሕዝነታዊ ፀወታ ኢትዮጵያ 2 ን 1 ብዝኾነ ውፅኢት ተዓዊታ። ኢትዮጵያ ተዓዊታ ንኽተወፅእ ኣቡበከር ናስር ኣብ መበል 11 ደቒቕ ከምኡ እውን ኣቤል ያለው ኣብ መበል 54 ደቒቕ ኣመዝጊቦምወን፡፡
Sport,ኢትዮጵያዊት ኣትሌት ያለምዘርፍ የኋው ኣብ ኣየርላንድ ኣንትሪም ኮስት ኣብ ዝተኻየደ ውድድር ፍርቂ ማራቶን ጉያ ደቂ ኣንስትዮ ክብረ ወሰን ዓለም ሰቢራ። ኣትሌት ያለምዘርፍ 1:03.43 ብዝኾነ ውፅኢት ብምእታው ኢያ ክብረ ወሰን ናይቲ ርሕቐት ክትሕዝ ክኢላ ዘላ፡፡ ስለዝኾነ ድማ ቅድሚ ሕዚ ብኬንያዊት ኣትሌት ሩት ቼፕንጌቲች ተታሒዙ ዝነበረ ክብረ ወሰን ብ19 ሰኮንድ ክተመሓይሽ ምኽላ ተሓቢሩ፡፡ ደቂ ተባዕቲዮ ተመሳሳሊ ውድድር ኣትሌት ጀማል ይመር 1 : 29 ብዝኾነ ሰዓት ብምእታው ከምዝተዓወተ ቢቢሲ ፀብፂቡ፡፡
Sport,ኣትሌት ትዕግስት ገዛሀኝ መንግስቱ ኣብ ወድድር 1 ሺሕን 500 ሜትሮ ፓራሊምፒክ ደቂ ኣኒስቲዮ ቀዳመይቲ ብምውፃእ ሜዳሊያ ወርቂ ብምምፅኣ ቀዳማይ ሚኒስትር ኣቢይ ኣሕመድ ናይ እንኳዕ ደስ በለኪ መልእኽቲ ኣመሓላሊፎም። ኣትሌት ትዕግስት ገዛሀኝ ዝረኸበቶ ዓወት ኣብ ታሪኽ ፓራሊምፒክ ኢትዮጵያ ፈላማይ እነትኸውን፥ እታ ኣትሌት ውድድራ  4 : 23 : 24 ብዝኾነ ሰዓት ብምዝዛም ናይ ውልቀ ምሩፅ ሰዓት ኣመዝጊባ ኢያ።
Sport,ኣትሌት ፍሬወይኒ ኃይሉ ትማሊ ምሸት ኣብ ሉዚያን ዳይመንድ ሊግ ኣብ ዝተገበረ 1 ሺሕን 500 ሜትሮ ውድድር ቀዳመይቲ ብምውፃእ ተዓዊታ። ኣትሌት ሂሩት መሸሻ ኣብቲ ውድድር መበል ሻድሻይ ብምዃን ውድድራ ዛዚማ። ብ3 ሺሕ ሜትሮ ኣብ ዝተገበረ ውድድር ደቂ ተባዕቲዮ ድማ ኣትሌት በሪሁ ኣረጋዊ መበል ካልኣይ ብምዃን ውድድሩ ዛዚሙ። ኣትሌት ሰለሞን ባረጋ መበል ሓምሻይ፣ ሙክታር ኢድሪስ ሻድሻይ ብምዃን ውድድሮም ምዝዛሞም ካብ ኣትሌቲክስ ፌዴሬሽን ዝረኸብናዮ ሓበሬታ የረድእ።
Sport, ኣብ ጃፓን ቶኪዮ ዝካየድ ናይ ፖራሊምፒክ ጨዋታ መኽፈቲ ስነ ስርዓት ተኻይዱ። ኣብቲ መኽፈቲ  ስነስርዓት ናይ ኢትዮጵያ ብሔራዊ ፖራሊምፒክ ልዑኽ ጉጅለ ከምዝተረኸበ ካብቲ ቤት ፅሕፈት ዝረኸብናዮ ሓበሬታ የረድእ።
Sport,ፌዴሬሽን ኵዕሶ እግሪ ግብፂ ኣጥቃዓይ ክለብ ሊቨልፑል መሓመድ ሳላሕ ግብፂ ኣብ ዝመጽእ ወርሒ ኣብ እትገብሮ ግጥም መፃረዪ ፅዋዕ ዓለም ከይሳተፍ ብጋንታ ሊቨርፑል ከምዝተኸልከለ ገሊፁ። ጋንታ ሊቨርፑል ዘቕረበቶ ምኽንያት ድማ እንግሊዝ ምስ ኮሮናቫይረስ ተሓሒዙ ዘውፀአቶ ሕጊ፤ ሳላሕ ካብ ግብፂ ናብ ዓዲ እንግሊዝ ምስ ተመሰለ ን10 መዓልታት ክውሸብ ስለዝግደድ ኢዩ። ማዕከናት ዜና ብሪጣንያ ከምዝጸብጸበኦ፥ ሊቨርፑል ብጀካ ንመሓመድ ሳላሕ ንሰለስተ ብራዚላውያን እውን ምስ ሃገራውያን ጋንተኦም ከይፃወቱ ከልኪላ ኣላ። ኣብ ጋንታ ሊቨርፑል ዝፃወቱን ምስ ሃገራዊት ጋንትኦም ከይፃወቱ ዝተኸልከሉን ብራዚላውያን፥ ሮበርቶ ፍርሚኖ፣ ኣሊሰንን ፋብያኖን ኢዮም።
Sport,ኣብ ኬኒያ ናይሮቢ ይካየድ ኣብ ዝነበረ ትሕቲ 20 ዓመት ኣትሌቲክስ ሻምፒዮና እንትሳተፍ ዝነበረ ናይ ኣትሌቲክስ ጉጅለ ኣዲስ ኣበባ ኣቲዩ። ብ12 ሜዳልያታት ራብዓይ ደረጃ ካብ ዓለም ብምሓዝ ዝዛዘመ እቲ ልኡኽ ሎሚ ንጎሆ ኣብ መዕርፎ ነፈርቲ ቦሌ በፂሑ። ብምክትል ፕሬዚዳንት ኣትሌቲክስ ፌዴሬሽን ኢትዮጵያ ወይዘሮ ኣበባ ዮሴፍ ዝተመርሐ ኣባላት ኮሚቴ ፈፃሚ ስራሕ ፌዴሬሽን ነቲ ጉጅለ ኣቀ2ባብላ ገይረሙሉ። ምክትል ፕሬዚዳንት ማሕበር ኣትሌቲክስ ኢትዮጵያ አትሌት መሰለች መልካሙ ብስም እቲ ማሕበር ነቲ ልኡኽ ሕቑፊ ዕንባባ ምሃበን ካብ ኣትሌቲክስ ፌዴሬሽን ዝረኸብናዮ ሓበሬታ የረድእ።
Sport,ካብ 12 ነጋሰ 2013 ዓ.ም ጀሚሩ ኣብ ኬንያ ናይሮቢ እናተኻየደ ዝርከብ መበል 18 ትሕቲ 20 ዓመት ኣትሌቲክስ ሻምፒዮና ዓለም ሎሚ መዓልቲ ክዛዘም ኢዩ። ሎሚ መዓልቲ ኣብ ዝካየድ መዕፀዊ ውድድር፥ ኢትዮጵያ ብ800 ሜትሮ ደቂ ተባዕትዮ፣ ብ1500 ሜትሮ ደቂ ኣንስትዮ፣ 3000 ሜትሮ መሰናኽል ደቂ ኣንስቲዮ፣ 4 X 400 ሜትሮ ሪሌ ደቂ ኣንስትዮ፣ ከምትካፈል ካብ ፌዴሬሽን ኣትሌቲክስ ዝረኸብናዮ ሓበሬታ የረድእ።
Sport,ኣብ ዓለም ኣትሌቲክስ ሻምፒዮና ትሕቲ 20 ዓመት ብ800 ሜትረ ደቂ ኣኒስቲዮ ኣትሌት ኣያል ሜዳልያ ወርቂ ኣሸኒፋ። ኣብ ኬንያ ናይሮቢ ኣብ ዝካይድ ዘሎ እቲ ውድድር ኣትሌት ኣያል ዳኛቸው ብ2:02.96 ብዝኾነ ሰዓት ቀዳመይቲ ብምውፅኣ ኢያ እቲ መዳሊያ ንሃገራ ኣመዝጊባ። ብ1500 ሜትሮ ውድድር ደቂ ተባዕቲዮ ዝተሳተፉ ኣትሌት ወገኔ ሰብስቤ ብ3:37.86 ብዝኾነ  ሰዓት ከልኣይ ፣ ኣትሌት መልኬነህ ኣዘዘ ብ3:40.22 ብዝኾነ ሰዓት ሳልሳይ ብምውፃእ ኢትዮጵያ ነይ ብሩርን ነሓስን ሜዳልያተት ከምዝረኸበት ኣትሌቲክስ ፌዴሬሽን ኣፍሊጡ፡፡
Sport,ብሄራዊ ጋንታ ኩዕሶ እግሪ ኢትዮጵያ ናይ መጀመሪያ ናይ ምድብ መፃረዪ ጨወተኦም ነሓሰ 28 ከካይድ ኢዩ። እቲ ጋንታ ብኣተኣናጋድነት ኳታር ንዝካየድ 2022 መፃረዪ ዋንጫ ዓለም ኣብ ምድብ 7 ምስ ጋና፣ ዚምቧቡዌን ደቡብ ኣፍሪካን ምምዳቡ ይፍለጥ። ብመሰረት እዚ ናይ መጀመሪያ ናይ ምድብ መፃረዪ ጨወተኦም ነሓሰ 28 ምስ ካና ከምዘካይዱ ተገሊፁ። ካልኣይ ፀወተኦም ድማ ኣብ ባህርዳር ስታዲየም 2 ጳጉሜን ምስ ዚምቧቤ ከካይዱ ኢዮም።
Sport,ኣብ ኬንያ ናይሮቢ ይካየድ ኣብ ዘሎ መበል 18 ትሕቲ 20 ዓመት ናይ ዓለም ናይ ኣትሌቲክስ ሻምፒዮና ኢትዮጵያ ብ5 ሺሕ ሜትሮ ውድድር ደቂ ተባዕቲዮ  ሜዳሊያ ብሩር ረኺባ። እቲ ሜዳሊያ ብኣትሌት ታደሰ ወርቁዝተረኸበ እንትኸውን፥ ብኻሊእ ኢትዮጵያዊ ኣትሌት ኣዲሱ ይሁኔ ድማ መበል ራብዓይ ደረጃ ከምዝረኸበት ካብ ኣትሌቲክስ ፌዴሬሽን ዝረኸብናዮ ሓበሬታ የረድእ።
Sport,ኣብ ኬንያ ናይሮቢ እናተኻየደ ኣብ ዝርከብ ውድድር ጉያ መበል 18 ኣትሌቲክስ ሻምፒዮና ትሕቲ 20 ዓመት ሎሚ መዓልቲ ኣብ ካልኣይ መዓልቲ ውዕሉኡ ኢትዮጵያውያን ኣትሌታት ዝሳተፉሎም ናይ ፍፃመ ውድድራት ክካየዱ ኢዮም። ብመሰረት እዚ ብ500 ሜትሮ ኣዲሱ ይሁኔን መብራቱ ወርቅነህን ዝሳተፉሉ ውድድር ፍፃመ ድሕሪ ቀትሪ ሰዓት 10፡30 ከምዝካየድ ኣብ ዝወፅአ መርሃ ግብሪ የመላኽት፡፡ ብኻሊእ መልክዑ መልክናት ውዱ ትሳተፈሉ ውድድር 300 ሜትሮ ፍፃመ ደቂ ኣንስትዮ ድሕሪ ቀትሪ 11 ሰዓት ከምዝካየድ ካብ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ፡፡
Sport,ፕሬዚዳንት ሣህለወርቅ ዘውዴ ኣብ ቶኪዮ ፓራ ኦሊምፒክ ንዝሳተፉ ልኡኻት ምፍናው ገይረን። እተን ፕሬዚዳንት ጉዱእ ኣካል ምዃን መንኣስ ዘይምዃኑ ሓቢረን። ናይ ሃገሮም ሰንደቕ ዓላማ ልዕል ኢላ ንክትውልብለብ ንክገብሩ ዘለወን ትምኒት ገሊፀን። ኢትዮጵያ ብፓራ ኦሊምፒክ ክወዳደሩ ዝኽእሉ ብዙሓት ዜጋታት ከምዘለውዋ ዝሓበሩ እቶም ተወዳደርቲ፥ እቲ መመዘኒ ንምምላእ ኣብ ዝግበር ፃዕሪ ዝምልከቶ ኩሉ ድጋፍ ንክገበር ምሕታቶም ካብ ቤት ፅሕፈት ፕሬዚዳንት ዝረከበናዮ ሓበሬታ የረደእ።
Sport,ናይ ደቡብ ፖሊስ ስፖርት ክለብ ኣባል ዝኾነ ኣትሌት ኢንስፔክተር ሰለሞን ባረጋ ናይ ኮማንደርነት ማዕርግ ተዋሂቡዎ። ኣብ ቶክዮ ኦሎምፒክ ዝተሳተፈ ጉጅለ ለኡኽ ኣብ ደቡብ ክልል ሀዋሳ ከተማ አቀባብላ ዝተገበረሉ እንትኸውን÷ ናይቲ ክልል ፖሊስ ኮሚሽነር ነብዩ ኢሳያስ  ንኣትሌታት ናይ እንኳዕ ዳሕና መፃእኹም ንግግር ገይሮም። ብ10 ሺሕ ሜትር ደቂ ተባዕቲዮ  ኢንስፔክተር ሰለሞን ባረጋ ፣ ብዘደንቕ ክእለት ንኢትዮጵያ ከምዘኹረዐ ተዛሪቦም።
Sport,ኣብ ኦሊምፒክ ቶኪዮ 2020  ዝተሳተፈ ጉጅለ ልኡኽ ኢትዮጵያ ሎሚ ኑጉሆ ኣብ ዓለም ለኸ መዕርፎ ነፈርቲ ቦሌ እነትበፅሕ ኣቀባብላ ተገይሩሉ። ኣብቲ ስነስርዓት ኣቀባብላ ላዕለዎት ኣመራርሓታት መንግስቲን ዕድመ ዝተገበረሎም ኣጋይሽን ተረኺቦም።
Sport,ኣብ ቶኪዮ ኦሊምፒክ ብ1500 ሜትሮ ውድድር ደቂ ኣኒስቲዮ ዝተሳተፈት ኣትሌት ፍሬወይኒ ሃይሉ መበል ራብዐይቲ ብምውፃእ ውድድራ ዛዚማ። ብተመሳሳሊ ብ5000 ሜትሮ ውድድር ደቂ ተባዕቲዮ ዝተሳተፈ ኣትሌት ሚልኬሳ መንገሻ መበል ዓስራይ ብምዃን ውድድሩ ዛዚሙ።
Sport,ሎሚ መዓልቲ ኣብ ኦሎምፒክ ቶኪዮ 2020 ውድድራት ፍፃመን መፃረዪን ኢትዮጵያውያን ክሳተፉ ኢዮም። ሰዓት 7፡00 ድሕሪ ቀትሪ ብደቂ ኣኒስቲዮ 1500 ሜትሮ መፃረዪ ንፍርቂ ፍፃመ ዝሓለፋ  ፍሬወይኒ ሃይሉን ለምለም ሃይሉን ናብ ፍፃመ ንምሕላፍ ክወዳራ ኢየን። ብተወሳኺ ሰዓት 8:00 ድሕሪ ቀትሪ 3000 ሜትሮ ደቂ ኣኒስቲዮ ንፍፃመ ውድድር መቕደስ ኣበበን ዘርፌ ወንድምኣገኝን ንኢትዮጵያ ሜዳሊያ ንምምፃእ ብርቱዕ ንሕንሕ ከምዝገብራ ካብ ኮሚሽን ስፖርት ዝረኸብናዮ ሓበሬታ የረድእ።
Sport,ኣብ ቶኪዮ ኦሊምፒክ ብ800 ሜትሮ ደቂ ኣኒስቲዮ ዝተሳተፈት ኣትሌት ሃብታም ኣለሙ መበል ሻድሻይ ደረጃ ብምሓዝ ውድድራ ዛዚማ። ብመሰረት እዚ ተሸላሚት ዲፕሎማ ኮይና።
Sport,ኣብ ኦሎምፒክ ቶኪዮ ብ5 ሺሕ ሜትሮ ውድድር ደቂ ተባዕቲዮ ኣትሌት ሚልኬሳ መንገሻ ንፍፃመ ሓሊፉ። ኣትሌት ሚልኬሳ መንገሻ ብ13፡31.13 በዝኾነ ሰዓት ሻድሻይ ደረጃ ብምሓዝ ኢዩ ውድድሩ ዛዚሙ። ብመሰረት እዚ ብ5 ሺሕ ሜትሮ ውድድር ደቂ ተባዕቲዮ ንፍፃመ ምሕላፉ ካብ ኣትሌቲክስ ፌዴሬሽን ዝረከብናዮ ሓበሬታ የረድእ።
Sport,ብ1500 ሜትሮ ምፅራይ ውድድር ደቂ ተባዕቲዮ ኣትሌት ታደሰ ለሚን ሳሙኤል ኣባተን  ንፍርቂ ፍፃመ ሓሊፎም። ካብ ምድብ ክልተ ኣትሌት ሳሙኤል ኣባተ ብ3፡41.63 ሓምሻይ ደረጃ በምሓዝ ውድድሩ እንትዛዝም፥ ካብ ምድብ ሰለስተ ኣትሌት ታደሰ ለሚ ብ3፡36.26 ካልኣይ ደረጃ ብምሓዝ ውድድር ፈርቂ ፍፃመ ምሕላፎም ካብ   ኣትሌትክስ ፌደሬሽን ኢትዮጵያያ ዝረኸብናዮ ሓበሬታ የረድእ።
Sport,ኢትዮጵያ ኣብ ኦሎምፒክ ቶኪዮ ብደቂ ኣኒስቲዮ ውድድር 5 ሺሕ ብጉዳፍ ፀጋይ ሜዳሊያ ነሓስ ረኺባ። ኣትሌት ጉዳፍ ፀጋይ ኣብቲ ውድድር ሳልሳይ ደረጃ ብምሓዝ ኢያ ዛዚማቶ። ኔዘርላንድ ብምውካል ዝተሳተፈት ሲፋን ሀሰን ወርቅ ቀዳማይ ደረጃ ብምሓዝ ወርቂ ረኺባ። ኬንያዊት ኣትሌት ሄለን ኦብሪ ድማ ካልአይቲ ብምዃምን ሜዳሊያ ብሩር ኮይና።
Sport,ኢትዮጵያውያን ኣትሌታት እጅጋየሁ ታዬን ሰምበሬ ተፈሪን ድማ ሓምሻይን ሻድሻይን ደረጃ ብምሓዝ ውድድረን ዛዚመን።
Sport,ኣብ ኦሎምፒክ ቶኪዮ ብደቂተባዕቲዮ  መሰናክል ውድድር 3000 ሜትሮ ለሜቻ ግርማ ካልኣይ ደረጃ ብምሓዝ ንኢትዮጵያ ሜዳሊያ ብሩር ረኺቡ። ለሜቻ ግርማ ነቲ ርሕቐት ብ8 ደቒቓ 10 ሰኮንድን 38 ማይክሮ ሰኮንድን ኢዩ ዛዚሙዎ። ኢትዮጵያዊ ኣትሌት ጌትነት ዋለ  ድማ ነቲ ርሕቐት ብ8 ደቒቓ 14 ሰኮንድን 97 ማይክሮ ሰኮንድን ብምዝዛም ራብዓይ ደረጃ ሒዙ።
Sport,ኣብ ኦሎምፒክ ቶኪዮ ሎሚ መዓልቲ ድሕሪ ቀትሪ ኣብ ዝግበሩ ናይ ፍፃመ ውድድራት ኢትዮጵያን ኣትሌታት መዳሊያ ወርቂ ንከምፅኡ ትፅቢት ይግበረሎም። ብመሰረት እዚ ብደቂ ተባዕቲዮ ሰዓት 9:15 ኣብ ዝግበር ውድድር 3000 ሜትሮ መሰናክል ኣትሌት ለሜቻ ግርማን ጌትነት ዋለን ክወዳደሩ ኢዮም። ብተመሳሳሊ ብደቂ ኣኒስቲዮ ሰዓት 9:40 ኣብ ዝግበር ውድድር 5000 ሜትሮ ድማ፥ ኣትሌት ጉዳፍ ፀጋዬ፣ ሰንበሬ ተፈሪን እጅጋየሁ ታዬን ከምዝወዳደራ ካብ ኮሚቴ ኦሎምፒክ ኢትዮጵያ ዝረኸብናዮ ሓበሬታ የረድእ።
Sport,ኣትሌት ፍሬወይኒ ገ/እግዚአብሄርን ኣትሌት ለምለም ሃይሉን ብ1500 ሜትሮ ንፍርቂ ፍፃመ ሓሊፈን። ኣብ ኦሎምፒክ ቶኪዮ መፃረዪ ውድድር 1500 ሜትሮ ደቂ ኣኒስቲዮ ኣብ ሰለስተ ዝተፈላለዩ ምድባት ተደልዲለን ኣብ ዝተኻየደ ውድድር ሰለስተ  ኢትዮጵያውያን ኣትሌታት ዝተሳተፋ እንትኾና፥ ካብ መንጎ እተን ዝተወዳደራ ኣትሌታት ድርቤ ወልተጂ ነቲ ማረዪ ኣይሓለፈትን። ኣትሌት ፍሬወይኒ ገ/እግዚአብሄርን ብ4:04.12፣  ኣትሌት ለምለም ሃይሉ ብ4:05.49 ንፍፃመ ምሕላፈን ካብ ኣትሌቲክስ ፌዴሬሽን ዝረኸብናዮ ሓበሬታ የረድእ።
Sport,ኣብ ኦሊምፒክ ቶኪዮ 10 ሺሕ ሜትሮ ተዓወትቲ ንዝኾኑ ኣትሌታት ስነ ስርዓት ሽልማት ሜዳሊያ ሎሚ መዓልቲ ተኻይዱ። ብመሰረት እዚ ነተ ውድድር ብ27 ደቒቓ 43 ሰከንድን 22 ማይክሮ ሰከንድን ዝዛዘመ ኣትሌት ሰለሞን ባረጋ ንኢትዮጵያ ናይ መጀመሪያ ሜዳሊያ ወርቂ  ተረኪቡ፡፡ ኡጋንዳዊ ኣትሌታት ጆሽዋ ቺፕቴጌን ጃኮብ ኪፕሊሞን ድማ ካልኣይን ሳልሳይን ደረጃ ብምሓዝ ሜዳሊያ ብሩርንነሓስን ወሲዶም።
Sport,ኢትዮጵያ ኣብ ቶኪዮ ኦሊምፒክ  ብኣትሌት ሰለሞን ባረጋ ናይ መጀመሪያ ሜዳሊያ ወርቂ ተዓዊታ። ኣብቲ ዝተገበረ ውድድር 10 ሺሕ ሜትሮ ሰለሞን ባረጋ ንኢትዮጵያ ናይ መጀመሪያ ወርቂ ኣምፂኡ። ኣትሌት ሰለሞን ባረጋ ነቲ ርሕቐት ብ27 ደቒቓ 43 ሰከንድን 22 ማይክሮ ሰከንድን ብዝኾነ ግዘ ኢዩ ዛዚሙዎ። ኣትሌት በሪሁ ኣረጋዊ ድማ 27 ደቒቓ 46 ሰከንድን 16 ማይክሮ ሰከንድን ብምእታው ራብዓይ ደረጃ እንትረክብ አትሌት ዮሚፍ ቀጄልቻ ድማ 27 ደቂቃ 52 ሰከንድን 3 ማይክሮ ሰከንድን ነቲ ርሕቐት ብምዝዛም ሻምናይ ኮይኑ።
Sport,ኣብ ቶኪዮ ኦሊምፒክ መፃረዪ ውድድር 5 ሺሕ ሜትሮ ደቂ ኣኒስቲዮ ኢትዮጵያውያን ኣትሌታት ንፍፃመ ሓሊፈን። ኣብ ናይ መጀመሪያ ምድብ ኣትሌት ሰንበሬ ተፈሪ ሳልሰይቲ፣ እጅጋየሁ ታዬ ድማ ራብዐይቲ ብምዃን ውድድረን ዛዚመን። ኣብ ካልኣይ ምድብ ድማ ኣትሌት ጉዳፍ ፀጋይ ቀዳማይ ደረጃ ብምሓዝ እቲ መፃረዪ ውድድር ዛዚማ።
Sport,ሎሚ መዓልቲ ኣብ ስታድዮም ባህርዳር ዝተኻደ ፀወታ ውድድር ሴካፋ ትሕቲ 23 ዓመት ሃገራውያን ጋንታታት ኤርትራን ኢትዮጵያን ብዓወት ሃገራዊት ጋንታ ኤርተራ ተዛዚሙ። ፀወታ ቅድሚ ዕረፍ ብዘይ ሽቶ ድሕሪ ምዝዛሙ ኣብ ልሊ ሃገራዊት ጋንታ ኢትዮጵያ 3 ሽቶታት ዘመዝገበን ብሸቶ ነቲ ውድድር ዝመርሖ ዘሎን ኣጥቃዓይ ሃገራዊት ጋንታ ኤርትራ ዓሊ ሱሌማን ኣብ መበል 81 ደቒቕ ብፀጋሙ ዝቐልዓ ኩዕሶ ንሃገራዊት ጋንታ ኤርትራ መሪሕነት ከተትሕዛ እንከላ ንዕኡ ኸኣ ኣብዚ ውድድር ራባዓይቲ ሽትኡ ኮይናትሉ። ተፃወትቲ ሃገራዊት ጋንታ ኢትዮጵያ ፀወታ ቅድሚ ምውድኡ ሸቶ ንምምዝጋብ ኣብ ዝገበርዎ ፃዕሪ ኣብ መበል 90 ደቒቕ ኣጥቃዓይ ሃገራዊት ጋንታ ኢትዮጵያ ኣቡበከር ናሲር ሸቶ ኣመዝጊቡ ፀወታ ሓደ ብሓደ ብምዝዛሙ ብዘይ ተወሳኺ ግዜ ናብ ፍፁም ቅላዕ ኣምሪሐን ኢየን። ስለዝኾነ ኣብ ፍፁም ቅላዕ ሃገራዊት ጋንታ ኤርትራ 3 ብ2 ብምዕዋታ ካብ ሃገራውያን ጋንታታት ኡጋንዳን ዲሞክራስያዊት ሪኦኣብሊክ ኮንጎን ዝስዓረት ንሓሙሻይ ደረጃ ክትፃወት እያ።
Sport,ሰለሞን ቱፋ ደምሴ ብውድድር ቴኳንዶ ደቂ ተባዕቲዮ ብልዑል ኣፈላላይ ነጥቢ ብምዕዋት ናብ ቀፃሊ ዙር ሓሊፉ። ኣብ ቀዳማይ መዓልቲ ውድድር ኦሎምፒክ ቶኪዮ 2020 ኦሎምፒክ ንኢትዮጵያን ብምካል ብ58 ኪ.ግ. ቴኳንዶ ደቂ ተባዕቲዮ ዝተወዳደረ ሰለሞን ቱፋ ደምሴ፥ ናይ ጃፓን ተነሓናሒኡ ብልዑል ኣፈላላይ ነጥቢ ብምዕዋት ኢዩ ናብ ቀፃሊ ዙር ሓሊፉ።
Sport,ኢትዮጵያን ብሩንዲን ኣብ ዋንጫ ሴካፋ ትሕቲ 23 ዕድመ ብማዕረ ውፅኢት ሓደ ሸቶ ተፈላሊየን። ስለዝኾነ ብሩንዲ 4 ነጥቢ ብምሓዝ ካብ ዘላቶ ምድብ ቀዳመይቲ ብምዃን ናብ ቀፃሊ ዙር ምሕላፋ ኣረጋጊፃ።
Sport,ጉጅለ ልኡኽ ትሕቲ 23 ዕድመ ብሄራዊ ጋንታ ታንዛኒያ ባህርዳር ኣቲዩ። እቲ ጋንታ መርመራ ኮቪድ 19 ገይሩ። ኣብ ምድብ ሀ ዝርከብ እቲ ብሄራዊ ጋንታ፥ ምስ ዴሞክራቲክ ሪፐብሊክ ኮንጎ ሰዓት 10 ፀወትኡ ከምዝገብር ካብ ፌዴሬሽን ኩዕሶ እግሪ ኢትዮጵያ ዝረከብናዮ ሓበሬታ የረድእ።
Sport,ኣብ ውድድር ትሕቲ 23 ዓመት ፅዋዕ ሴካፋ ሃገራውያን ጋንታታት ኡጋንዳን ኮንጎን ሎሚ መዓልቲ ኣብ ዝገበረኦ ፀወታ 0 ን 0 ማዕረ ተፈላሊየን። ውድድር ትሕቲ 23 ዓመት ፅዋዕ ሴካፋ ትማሊ ኣብ ዓለም ለኸ ስታዲየም ባህርዳር ከምዝተጀመረ ይፍለጥ፡፡ ሎሚ መዓልቲ ኣብ ዝተገበረ ፀወታ ሃገራዊያን ጋንታታት ኡጋንዳን ኮንጎን ብዘይ ሽቶ 0 ን 0 ማዕረ ከምዝተፈላለያ ካብ ፌዴሬሽን ኩዕሶ እግሪ ኢትዮጵያ ዝረኸብናዮ ሓበሬታ የረድእ፡፡
Sport,ትሕቲ 23 ዕድመ ውድድር ሴካፋ ሎሚ መዓልቲ ኣብ ስታዲየም ባህርዳር ኣብ መንጎ  ኢትዮጵያን ኤርትራን ብዝተገበረ ፀወታ ተጀሚሩ። ኣብቲ ፀወታ ኢትዮጵያን ኤርትራን ብ3 ማዕረ ሸቶ ተፈላሊየን። ንኢትዮጵያ ዊሊያም ሰለሞን ኣብ መበል 12 ደቒቓ ሓንቲ ሸቶ፣ ኣቡበከር ናስር ኣብ መበል 43ንን ኣብ መበል 58ን ደቓይቕ ክልተ ሸቶ ኣቑፂሮም። ንኤርትራ ድማ ዓሊ ሱሌይማን ኣብ መበል 34፣ 44ን 71 ደቓይቕን ሰለስተ ሸቶታት ብምቑፃር ሃትሪክ ሰሪሑ።
Sport,ትሕቲ 23 ዕድመ ውድድር ሴካፋ ሎሚ መዓልቲ ኣብ መንጎ ኢትዮጵያን ኤርትራን ብዝግበር ፀወታ ተጀሚሩ። እቲ ፀወታ ኣብ ስታዲየም ባህርዳር ኢዩ ዝካየድ ዘሎ። እቲ ስታዲየም ብናይ ክልቲአን ሃገራት ሰንደቕ ዓላማ ማዕሪጉ ኣሎ።
Sport,ውድድር ፅዋዕ ምብራቕን ማእኸላይን ኣፍሪካ (ሴካፋ)ትሕቲ 23 ዓመት ሴካፋ ዝቕፅል ቀዳማ ከምዝጅመር ተገሊፁ። ኢትዮጵያ ተተኣናግዶ እቲ ውድድር፥ ተኣንጋዲት ሃገረ ዴሞክራቲክ ረፐብሊክ ኮንጎ ሓዊሱ ትሽዓተ ሃገራት ምብራቕን ማእኸላይን ኣፍሪካ ኣብ ባህርዳር ክሳተፋ ኢየን። እቲ ውድድር ዝቕፅል ቀዳም ሰዓት ትሽዓተ ኢትዮጵያ ምስ ኤርትራ ብዝገብረኦ ፀወታ ክጅመር ኢዩ። መኽፈቲ ፀወታ እቲ ውድድር ካብ ሰዓት 8 ጀሚሩ ከምዝኾነ እውን ካብ ፌዴሬሽን ስፖርት ኢትዮጵያ ዝረኸብናዮ ሓበሬታ የረድእ።
Sport,ፕሬዚዳንት ሳህለወርቅ ዘውዴ ኣብ ኦሎምፒክ ቶኪዮ 2020 ንዝሳተፉ ጉጅለ ልኡኽ ኣፋኒየን። ኢትዮጵያ ኣብ ኦሎምፒክ ዘለዋ ድሙቕ ታሪክ ንክቕፅል ኣብ ኦሎምፒክ ቶኪዮ 2020 ዝሳተፉ ኣትሌታት ድሙቕ ታሪክ ንክፅሕፉ ፕሬዚዳንት ሳህለወርቅ ዘውዴ ሓደራ ኢለን። ኣብ ሮም ኦሎምፒክ ብማራቶን ዝተጀመረ ዓወት ጅግና ኣበበ ቢቂላ ብጥራሕ እግሩ ጎይዩ ብምዕዋት ታሪኽ ሰሪሑ ሓሊፉ ኢዩ ኢለን። ኣትሌት ኮሮኔል ደራርቱ ቱሉ ኣብ ባርሴሎና ኦሎምፒክ ዓወት ብምምዝጋብ ናይ መጀመሪያ ፀላም ጓል ኣነስተይቲ ብምዃን ንመላእ ፀለምቲ ህዝብታት ኣርኣያ ኮይና ኢያ። ናይዞም ኣትሌታት ተዓዋትነት ወነ ተዓዋትነት ኢትዮጵያውነት ከምዝኾነ ብምግላፅ፥ ኣብ ናይ ሎሚ ዘበን ኦሎምፒክ ዝሳተፉ ኣትሌታት እቲ ዓወት ኣብ ውሽጦም ንክሕዙ ሓቲተን። “ ናታትኩም ተዓዋትነት ተዓዋትነት ኢትዮጵያ ኢዩ” ዝበላ እተን ፕሬዚዳንት፥ ኢትዮጵያ ንክትዕወት ተደጋጊፎምን ተሓባቢሮምን ንክሰርሑ ፃውዒት ኣቕሪበን ክብል ግዜኢ ፀብፂቡ።
Sport,ኣብ ውድድር ፅዋዕ ሴካፋ ሃገራዊት ጋንታ ኢትዮጵያ ኣብ ምድብ ክልተ ምስ ኤርትራን ቡሩንዲን ተደልዲላ። ትሽዓት ሃገራት ኣብ ዝሳተፋሉን ኢትዮጵያ ኣብ ተሰናድኦን ውድድር ፅዋዕ ሴካፋ፥ ምድብል ድልድል ዕላዊ ኮይኑ።
Sport,ሃገራዊት ጋንታ ጣሊያን ንእንግሊዝ ብምስዓር ሻምፒዮና ፅዋዕ ኣውሮፓ ኮይና። ትማሊ ምሸት ሰዓት ኣርባዕተ ኣብ ዝተኻየደ ናይ ፍፃመ ፀወታ፥ ሃገራዊት ጣሊያን ብፍፁም ቅላዕ ኢያ ሻምፒዮና ኮይና ዘላ። ኣብ ከተማ ለንደን ስታዲየም ዌምብለይ ኣብ ሞንጎ ሃገራዊያን ጋንታታት እንግሊዝን ጣሊያንን ኣብ ዝተኻየደ ፀወታ፥ ኣብ ስሩዕ ፀወታ ክሰዓዓራ ስለዘይከኣላ ብፍፅሙ ቅላዕ ጣሊያን 3 ን 2 ብምስዓር ክትዕወት ክኢላ። ኣብቲ ስሩዕ ፀወታ 1 ን 1 ማዕረ ኢየን ፀወተአን ዛዚመን።
Sport,ትማሊ ምሸት ኣብ ዝተገበረ ፀወታ ፍርቂ ፍፃመ ሃገራዊት ጋንታ እንግሊዝ ንዴንማርክ ብምስዓር ናብ ፍፃመ ፀወታ ምሕላፋ ኣረጋጊፃ። እቲ ፀወታ ኣብ ስሩዕ ሰዓት ሓደ ማዕረ ዝተዛዘመ እንትኸውን፥ እንግሊዝ ኣብ ተወሳኺ ሰዓት ሓንቲ ሽቶ ብመውሳኽ 2 ን 1 ብዝኾነ ውፅኢት ተዓዊታ፡፡ ስለዝኾነ ድማ ናብ ፍፃመ ፀወታ ምሕላፋ ኣረጋጊፃ ኣላ፡፡ ብቕድሚ ትማሊ ሃገራዊት ጋንታ ጣሊያን ንሃገራዊት ጋንታ ስፔን ብምስዓር ናብ ፍፃመ ፀወታ ምሕላፋ ይፍለጥ። ናይ ፍፃመ ፀወታ ፅዋዕ ኣሮፓ ዝቕፅል ሰንበት ኣብ ስታዲየም ዌምብለይ ክካየድ ኢዩ፡፡
Sport,ስራሕቲ ሕድሳት ስታዲየም ኣዲስ ኣበባ ሎሚ መዓልቲ ተጀሚሩ። እቲ ሕድሳት ንምግባር ቅድሚ ክልተ ሰሙን ውዕል ዝተኣሰረ እነትከውነ፥ ብመሰረት እቲ ውዕል ኢዩ ሕድሳት ተጀሚሩ ተባሂሉ። ካፍ ብመሰረት ዝሃቦም ርእይቶታት ከምዝሕደስ ድማ ተገሊፁ። ስለዝኾነ መፃወቲ ሜዳ፣ መኽደንን መሕፀብን ክፍሊታት፣ ናይ ተዓዛቢ ቤተ ፈተነን ስራሕቲ ኤሌክትሪክን ፅሬትን ዘካትት ሕድሳት ይሳለጥ ከምዘሎ ካብ ኮሚሽን ስፖርት ዝረከብናዮ ሓበሬታ የረድእ።
Sport,ፌዴሬሽን ኩዕሾ እግሪ ኢትዮጵያ ኣብ ዝውውር ናይ ወፃኢ ሃገራት ኣመልኪቱ ውሳነ ኣመሓላሊፉ። ስለዝኾነ ድማ ኣብ ዘበነ ውድድር 2014 ዓ.ም ኣብ ፕሪሜርሊግ ኢትዮጵያ ዝሳተፋ ጋንታታት ልዕሊ 3 ናይ ወፃኢ ተፃወትቲ ከፈርማ ከምዘይኽእላ ወሲኑ። ቅድም ክብል ኣብ ዝነበረ መምርሒ ዝውውር ተፃወትቲ መሰረት ብምግባር ሓንቲ ጋንታ ክሳብ ሓሙሽተ ናይ ወፃኢ ተፃወትቲ ዘፈርማሉ ኣሰራርሓ ካብ 2014 ዓ.ም ቁፅሩ ብምንካይ ሰለስተ ተፃወትቲ ጥራሕ ከፈርማ ከምዝኅእላ እቲ ፌሰዴሬሽን ሎሚ መዓልቲ ኣፍሊጡ፡፡ ኣብ ላዕለዋይ ሊግን ቀዳማይን ሊግ (ብሄራዊ ሊግ) ተሳተፍ ዝኾ ጋንታታት ድማ ዝኾነ ይኹን ናይ ወፃኢ ሃገር ተፃዋቲ ከፈርማ ከምዘይኽእላ ምግላፁ ካብቲ ፌዴሬሽን ዝረኸብናዮ ሓበሬታ የረድእ።
Sport,ትማሊ ምሸት ኣብ ኖርዌይ ኦስሎ ዝተኻየደ ውድድር ዳይመንስ ሊግ ዮሚፍ ቀጀልቻ ዓወት ቀኒዑዎ። ዮሚፍ ብ 3 ሺሕ ሜትሮ ውድድር ዝተዓወተ እንትኸውን፥ እቲ ርሕቐት 7 ደቒቕ 26 ሰከንድን 25 ማይክሮ ሰከንድን ከምዝዛዘመ ካብ ኣትሌቲክስ ዩናይትድ ኣፍሪካ ዝረኸብናዮ ሓበሬታ የረድእ፡፡ ብ5 ሺሕ ሜትሮ ውድድር ደቂ ኣንስትዮ፥ ኣትሌት ፋንቱ ወርቁ ንኬንያዊት ሄለን ኦቢሪ ስዒባ ካልአይቲ ብምዃን ዛዚማ፡፡
Sport,ኣብ ጃፓን ዝካየድ ኣብ ኦሎምፒክ ቶኪዮ 2020 ንምስታፍ ካብ ዝኾነ ይኹን እዋን ንላዕሊ ምድላው ከምዝተገበረ ተገሊፁ። እቲ ምድላው ኣመልኪቱ ፕሬዚዳንት ኮሚቴ ኦሎምፒክ ዶክተር አሸብር ወ/ጊዮርጊስን ፕሬዚዳንት ፌዴሬሽን ኣትሌቲክስ ኢትዮጵያ ኮማንደር አትሌት ደራርቱ ቱሉን ሓበራዊ መግለፂ ሂቦም። ኦሎምፒክ ቶኪዮ 2020 ብምኽንያት ዓለም ለኻዊ ለበዳ ኮቪድ-19 ንሓደ ዓመት ከምዝተናውሐ ይፍለጥ። ውድድሩ በፈረንጆቹ ከሀምሌ 23 እስከ ነሀሴ 8 ቀን 2021 የሚካሄድ ሲሆን ከ206 ሀገራት የተውጣጡ ከ11 ሺህ በላይ ስፖርተኞች ይሳተፋበታል ተብሎ እንደሚጠበቅ ተገልጿል እቲ ውድድር ከም ኣቆፃፅራ ኣውሮፓውያን ካብ 23 ሓምለ ክሳብ 8 ነሓሰ 2013 ዓ.ም ዝካየድ እንትኸውን፥ ካብ 206 ሃገራት ዝተውፃእፅኡ ልዕሊ 11 ሺሕ ስፖርተኛታት ክሳተፉ ኢዮም ተባሂሉ። ኢትዮጵያ እውን ኣብቲ ውድድር ንምስታፍን ዝሐሸ ውፅኢት ንምምዝጋብን ካብ ዝኾነ ይኹን እዋን ንላዕሊ ምድላው ከምዝተገበረ ፕሬዚዳንት ኮሚቴ ኦሎምፒክ ዶክተር አሸብር ወ/ጊዮርጊስ ገሊፆም። እዚ ንምዕዋት ኣትሌታት ልዕሊ 8 ኣዋርሕ ኣብ ሆቴል ኮይኖም ምድላው እናገበሩ ከምዝፀንሑ ተኣሪቦም።
Sport,ውድድር ፅዋዕ ሃገራት ምብራቕን ማእኸላይን ኣፍሪካ (ሴካፋ) ብክልተ ሰሙን ከምዝተናውሐ ፌዴሬሽን ኩዕሾ እግሪ ኢትዮጵያ ኣፍሊጡ። እቲ ውድድር 10 ሓምለ 2013 ዓ.ም ከምዝጅመር ምግላፁ ሶከር ኢትዮጵያ ፀብፂቡ። እቲ ውሳነ ናይ ሴካፋ ከምዝኾነ ዝገለፀ እቲ ፌዴሬሽን፥ ውድድር ቅድሚ ምጅማሩ ቅድሚ ሰለስተ መዓልቲ ሃገራዊ ጋንታታት ናብ ኢትዮጵያ ምምፃእ ከምዝጅምራ ኣፍሊጡ።
Sport,ኣብ ጣሊያን ጄ ሶል ሙንላይት ዝተኻየደ ውድድር ጉያ ፍርቂ ማራቶን ኢትዮጵያውያን ኣትሌታት ብክልቲኡ ፆታ ዓወት ቀኒዑዎም። እቲ ውድድር ብውድድር ብደቂ ተባዕቲዮ ኣትሌት ታዬ ግርማ 1 ሰዓትን 4 ደቒቕን 11 ሰኮንድን ብምእታው ቀዳማይ እንወፅእ፥ ኣትሌት ዳምጤ ካሹ ታዬ 1 ሰዓት 7 ደቒቕን 13 ሰከንድን ብምእታው 6ይ ብምውፀእ ውድድሩ ዛዚሙ፡፡ ብደቂ ኣንስትዮ ድማ ኣትሌት መሰረት እንግዱ ኣየለ 1 ሰዓት 6 ደቒቕን 42 ሰከንድን ብምእታው ቀደመይቲ ውድድራ ከምዝዛመት ካብ ፎዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ፡፡
Sport,ትሕቲ 23 ዓመት ውድድር ፅዋዕ ማእኸላይን ምብራቕን ኣፍሪካ ብኣሰናዳእነት ኢትዮጵያ ኣብ ዓለም ለኸ ስታዲየም ባህርዳር ክካየድ ኢዩ፡፡ እቲ ፀወታ ካብ 26 ሰነ ክሳብ 11 ሓምለ 2013 ዓ.ም ዝካየድ እንትኸውን፥ 11 ሃገራት ምብራቕን ማእኸላይን ኣፍሪካን ሓንቲ ዕድምቲ ሃገርን ብድምር 12 ሃገራት ዝሳተፋሉ ኣህጉር ኣቀፍ ውድድር ከምዝኾነ ተገሊፁ፡፡ ትሕቲ 23 ዓመት ሃገራዊት ጋንታ ኢትዮጵያ እውን ቅድመ ምድላዋ ዛዚማ ትማሊ ናብ ከተማ ባህርዳር ኣቲያ ትርከብ፡፡ ኣብቲ ውድድር ዝሳተፋ ሃገራዊ ጋንታታት ምብራቕን ማእኸላይን ኣፍሪካ እውን ኣብ ቀረባ መዓልቲታት ናብ ከተማ ባህርዳር ከኣትዋ ኢየን ዝብል ትፅቢት ከምዘሎ ካብ ኮሙዩኒኬሽን ኣምሓራ ዝረኸብናዮ ሓበሬታ የረድእ፡፡
Sport,ኣብ ውድድር ፅዋዕ ኣውሮፓ ናብ ግጥም ኣውዲቕካ ዝሓለፋ ሃገራዊ ጋንታትት ተፈሊጠን። ግጥማት ምድብ ትማሊ ምሸት ዝተዛዘሙ እንትኾኑ፥ ፈረንሳይ፣ ፖርቹጋልን ጀርመንን ካብ ዝተመደባሉ ምድብ ተተሓሒዘን ሓሊፈን፡፡ ኣብ ናይ ትማሊ ፀወታ ፈረንሳይ ምስ ፖርቹጋል ከምኡ እውን ጀርመን ምስ ሃንጋሪ ብተመሳሳሊ ውፅኢት ክልተ ማዕረ ተፈላሊየን፡፡ ነዙይ ስዒቡ ድማ ፈረንሳይ ነቲ ምድብ ቀዳመይቲ ኮይና እንትዛዝሞ፥ ጀርመንን ፖርቹጋልን ድማ ካልአይቲን ሳልሰይቲን ኮይነን ምሕላፈን ተረጋጊፁ፡፡ ውድድር ኣውዲቕካ ምሕላፍ ድሕሪ ፅባሕ ዴንማርክ ምስ ዌልስ ብዝገብረኦ ፀወታ ክጅመር ኢዩ፡፡ ምሸት 4 ሰዓት ድማ ጣሊያን ምስ ኦስትሪያ ክራኸባ ኢየን፡፡ ሰንበት ኔዘርላንድ ምስ ቼክ ሪፐብሊክ ከምኡ እውን ትፅት ዝገበረሉ ግጥም ቤልጂምን ፖርቹጋልን ክካየድ ኢዩ፡፡ ሰኑይ ኣብ ዝግበር ፀወታ፥ ክሮሺያ ምስ ስፔን ከምኡ እውን ፈረንሳይ ምስ ስዊዘርላንድ ክራኸባ ኢየን፡፡ መዛዘሚ መርሃ ግብሪ ኣውዲቕካ ምሕላፍ እንግሊዝ ምስ ጀርመንን ስዊድን ምስ ዩክሬንን ክራኸባ ኢየን፡፡
Sport,ቅድሚ ሒደት ደቓይቕ ዝተዛዘመ ምድብ ፀወታ ውድድር ፅዋዕ ኣውሮፓ ስዊድን ንስሎቫኪያ 1 ን 0 ብምስዓር ዓወት ኣመዝጊባ። ስዊድን ተዓዊታ ንኽትወፅእ ኤሚል ፎርስበርግ ኣብ መበል 77 ደቒቕ ብፍፁም ቅላዕ ኣመዝጊቡዋ፡፡ ስዊድን ዓወት ምምዝጋባ ስዒቡ ናብ ውድድር ኣውዲቕካ ምሕላፍ ንምሕላፍ ዘለዋ ዕድል ኣስፊሓ።
Sport,ኣብ ውድድር ፅዋዕ ኣውሮፓ ናብ ኣውዲቕካ ምሕላፍ ዝሓለፋ ሃገራዊ ጋንታታት እናተፈለጣ ይመፅኣ ኣለዋ። ክሳብ ሕዚ ኣብ ዝተገበሩ ፀወታታት፥ ካብ ምድብ 1 ጣሊያን፣ ካብ ምድብ ክልተ ቤልጂም ከምኡ እውን ካብ ምድብ 3 ኔዘርላንድስ ናብ ውድድር ኣውዲቕካ ምሕላፍ ተፀምቢረን ኣለዋ፡፡ ጣሊያን ዘካየደቶም ክልተ ፀወታታት 3 ን 0 ብዝኾነ ውፅኢት ብምስዓር ናብ ኣውዲቕካ ምሕላፍ ተፀምቢራ፡፡ ትማሊ ኣብ ዝተገበሩ ፀወታታት ድማ ካብ ምድብ 2 ቤልጂም ንዴንማርክ 2 ን 1 ብምስዓር ክትሓልፍ ክኢላ፡፡ ኣብ ምድብ ሰለስተ ምስ ኦስትሪያ ዝተፃወተት ኔዘርላንድስ ብሽቶታት ሜምፊስ ዲፓይን ደምፍራይስን 2 ን0 ብምስዓር ናብ ውድድር ኣውዲቕካ ምሕላፍ ዝተፀምበረት ሃገራዊት ጋንታ ኢያ፡፡
Sport,ኣትሌት ለተሰንበት ግደይ ነቲ ብኔዘርላንዳዊት ሲፋን ሓሰን ዝተመዝገበ ክብረወሰን ኣብ ውሽጢ ክልተ መዓልቲ ኣማሓይሻቶ። ለተሰንበት ነቲ ርሕቐት ብልዕሊ ሓሙሽተ ሰከንድ ኢያ ኣመሓይሻቶ። ኣብቲ ኣብ ኔዘርላንድ ሄንግሎ ዝተኻየደ ናይ ትማሊ ውድድር ነቲ 10 ሽሕ ሜትር ርሕቐት ኣብ 29 ደቒቓ 01 ሰከንድን 03 ማይክሮ ሰከንድን ዛዚማቶ’ላ። ብሰንበት ኣብ ዝተኻየደ ውድድር ኔዘርላንዳዊት ሲፋን ሓሰን ነቲ ብኢትዮጵያዊት ኣትሌት ኣልማዝ ኣያና ብ2016 ኣብ ኦሎምፒክ ዝተትሓዘ ክብረወሰን ብ10 ሰከንድ ኣማሓይሻቶ ነይራ። “ክብረወሰን ንምምሕያሽ ክጎይይ ተፀብየ ነይረ” ኢላ ጓል 23 ዓመት ኣትሌት ለተሰንበት ግደይ። ንቐፃሊ ንክብረወሰን ዓለም ዳግም ካብ 29 ደቒቓ ከመሓይሾ ድልየት ኣለኒ ክትብል እውን ተዛሪባ። ለተሰንበት ናይ 5 ሽሕ ሜትር ርሕቐት’ውን ክብረወሰን ከምዝሓዘቶ ዝፍለጥ ኮይኑ፥ ኣብዚ እዋን ኣብ ክልቲኡ ርሕቐት ክብረወሰን ብምውናን ነቲ ካብ 1986-1993 ብኢንግሪድ ክሪስቲያንሰን ዝተታሕዘ ታሪኽ ደጊማቶ’ላ።
Sport,ብትውልዲ ኢትዮጵያዊት ብዜግነት ሆላንዳዊት ዝኾነት ኣትሌት ሲፋን ሓሰን ክብረወሰ ዓለም 10 ሺሕ ሜትሮ ሰቢራ። ኣትሌት ሲፋን ሓሰን፥ ከም ኣቆፃፅራ ኣውሮፓውያን 2016 ብኢትዮጵያዊት ኣትሌት ኣልማዝ ኣያና ተታሒዙ ዝነበረ ርሕቐት ብምምሕያሽ ኢያ ሓዱሽ ክብረወሰን ዓለም ክትሰብር ክኢላ ዘላ፡፡ ስለዝኾነ ድማ ብኣትሌት ኣልማዝ ኣያና ተታሒዙ ዝነበረ 29 ደቒቕ 17 ከንድን 45 ማይክሮ ሰከንድን ክብረወሰን ዓለም፥ 29 ደቒቕ 6 ሰከንድን 82 ማይክሮ ሰከንድን ብምእታው ክትሰብሮ ክኢላ።
Sport,ፌዴሬሽን ኩዕሾ እግሪ ኢትዮጵያ ኣብ ፕሪሜርሊግ ኢትዮጵያ ተሳተፍቲ ምስ ዝኾና ሰለስተ ጋንታታት ትግራይ ብዛዕባ ዝቕፅል ዓመት ተሳትፎአን ኣመልኪቱ ሎሚ መዓልቲ ተዛቲዩ። ኣብቲ መድረኽ ዘተ ፕሬዚዳን እቲ ፌዴሬሽን ኣይተኢሳይያስ ጅራ፣ ኣካቢ ኮሚቴ ማርኬቲንግ ኣይተ ኣበበ ገላጋይንዋና ፀሓፊ እቲ ፌዴሬሽን ኣይተ ባህሩ ጥላሁንን ዝተረኸቡ እንትኾኑ፥ ኣመራርሓታት ጋንታ መቐለ 70 እንደርታ፣ ጋንታ ወልዋሎ ዓዲግራት ዩኒቨርሲቲ፣ ፌዴሬሽን ኩዕሾ እግሪ ክልል ትግራይን ኮሚሽን ስፖርት ክልል ትግራይን ብኣካል ተረኺቦም። ኣመራርሓታት ጋንታ ስሑል ሽረ ብኣካል ክርከቡ ስለዘይከኣሉ ድማ ብቐጥታ ብቴሌ ኮንፈረንስ ከምዝተሳተፉ ተገሊፁ እተን ጋንታታት ኣብዚ ሕዚ እዋን ዝርከባሉ ነባራዊ ኩነታት ዘብርሃ እንትኾና፥ ናብ ውድድር ንምምላስ ድሌት የሃልወን እምበር ፀገም ፋይናንስ ዓቢዪ ማሕለኻ ከምዝኾነን ኣፍሊጠን።
Sport,ኣብ ፀወታ ቤት ኪንግ ፕሪሜርሊግ ኢትዮጵያ ጋንታታት ኢትዮጵያ ቡናን ኣዳማ ከተማን ማዕረ ተፈላሊየን፡፡ ሎሚ መዓልቲ ረፋድ ዝተኻየደ እቲ ፀወታ 1 ን 1 ማዕረ ብዝኾነ ውፅኢት ተዛዚሙ፡፡ ጋንታ ኣዳማ ከተማ በላይ ኣባይነህ ብዘመዝገባ ሽቶ እናመርሐት ዝፀንሐት እንትትከውን፥ ኣበበ ጥላሁን ኣብ መወዳእታ ደቓይቕ ጋንታ ኢትዮጵያ ቡና ነጥቢ ተማቒላ ንጅትወፅእ ኣኽኢሉዋ፡፡ ነቲ ውፅኢት ስዒቡ ድማ ጋንታ ኢትዮጵያ ቡና 41 ነጥቢ ብመሓዝ ኣብ ውድድር ፅዋዕ ኮንፌዴሬሽን ኣፍሪካ ተሳታፊት ምዃና ከምዘረጋገፀት ሶከር ኢትዮጵያ ፀብፂቡ፡፡
Sport,ኣብ ውድድር ቤትኪንግ ፕሪሜርሊግ ኢትዮጵያ ጋንታ ሲዳማ ቡና ንጋንታ ወላይታ ዲቻ 2 ን 1 ብምስዓር ዓወት ኣመዝጊባ። ክልቲአን ጋንታታት ኣብ መበል 26 ሰሙን ውድድር እቲ ሊግ ሎሚ መዓልቲ ረፋድ ኣብ ዩኒቨርሲቲ ሃዋሳ ተራኺበን፡፡ ኣብቲ ፀወታ ሲዳማ ቡና ንወላይታ ዲቻ 2 ን 1 ብምስዓር ተዓዊታ፡፡ ክልቲአን ሽቶታት ጋንታ ሲዳማ ቡና ይገዙ ቦጋለ እንተመዝግበን፥ ብሕታዊት ሽቶ ጋንታ ወላይታ ዲቻ ድማ ስንታየሁ መንግስቱ ኣመዝጊቡዋ፡፡
Sport,ጋንታ ቪያርል ንጋንታ ማንቸስተር ዩናይትድ ብምስዓር ሻምፒዮና ዩሮፓ ሊግ 2020/2021 ኮይና። እንግሊዛዊት ጋንታ ማንቸስተር ዩናይትድን ስፔናዊት ጋንታ ቪያርያልን ዘራኸበ ናይ ፍፃመ ፀወታ ብዓወት ጋንታ ቪያሪያል ተዛዚሙ። ስሩዕ ፀወተአን ሞሬኖ ኣብ መበል 29 ደቒቕ ንቪያርያል፣ ኢዲሰን ካቫኒ ኣብ መበል 55 ደቒቕ ንማንቸስተር ዩናይትድ ብዘመዝገቡወን ሽቶታት ማዕረ ዝተፈላለያ እንትኾና፥ ናብ ተወሳኺ ሰዓት ኣምሪሐን እውን ሽቶ ከቑፅራ ኣይከኣላን። ስለዝኾነ ድማ ናብ ፍፁም ቅላዕ ኣምሪሐን ቪያርያል 11 ን 10 ብዝኾነ ብፍፁም ቅላዕ ውፅት ሻምፒዮን ክትከውን ክኢላ። ኩሎም ተፃወትቲ ጋንታ ቪያርያል ፍፁም ቅላዕ ዘመዝገቡ እንትኾኑ፥ ብወገን ጋንታ ማንቸስተር ዩናይትድ ሓላዊ ጎል ዴቪድ ዴህያ ብምስሓቱ ማንቸስተር ዩናይትድ ክትሰዓር ተገዲዳ።
Sport,ጋንታ ኩዕሶ እግሪ ፋሲል ከነማ ቤትኪንግ ፕሪሚየር ሊግ ዓመተ 2013 ናይ ተዓዋትነት ዋንጭኡ ሎሚ መዓልቲ ኣብ ሃዋሳ ተረኪቡ። ኣብ መበል 25 ሰሙን ቤትኪንግ ፕሪሚየር ሊግ ኢትዮጵያ መስ ሃዋሳ ከነማ ኣብ ዝገበሮ ፃውቲ 1 ን1 ብዝኾነ ውፅኢት ተዛዚሙ። ብመሰረት እቲ ውፅኢት ብ23 ተፃውትቲ 53 ነጥብን ብ21 ሸቶታት ቀዳማይ ደረጃን ብምሓዝ ተዓዊቱ ኣሎ።
Sport,ኣብ ፀወታ ቤትትኪንግ ፕሪሜር ሊግ ኢትዮጵያ ጋንታ ሰበታ ከተማ ንጋንታ ወልቂጤ ከተማ  1 ን 0 ብምስዓር ተዓዊታ። ሰበታ ከተማ ተዓዊታ ዝወፅአትላ ብሕታዊት ሽቶ ቶማስ ምህረቱ ኣብ መበል 81 ደቒቕ ከምዘመዝገባ ሶከር ኢትዮጵያ ፀብፂቡ። ሎሚ መዓልቲ ረፋድ ኣብ ዝተኻየደ ፀወታ፥ ጋንታ ወላይታ ዲቻ ንጋንታ ባህርዳር ከተማ 2 ን 0 ከምዝሰዓረታ ይፍለጥ።
Sport,ኣብ ፀወታ ቤትትኪንግ ፕሪሜር ሊግ ኢትዮጵያ ጋንታ ወላይታ ዲቻ ንጋንታ ባህርዳር ከተማ 2 ን 0 ብምስዓር ተዓዊታ። ወላይታ ዲቻ ተዓዊታ ዝወፅአትለን ሽቶታት ቸርነት ጉግሳ ኣብ መበል 55ን 76ን ደቓይቕ ከምዘመዝገበን ሶከር ኢትዮጵያ ፀብፂቡ።
Sport,መርሃ ግብሪ መጀመሪ ተኸላ ፈልሲ ብሄራዊ ሓምለዋይ ልምዓት ዓመተ 2013  ዝምልከት ኣብ ቤት ፅሕፈት ቀዳማይ ሚኒስትር ተኻይዱ። ኣብቲ መርሃ ግብሪ ኣባላት ተፃወትቲ ኩዕሾ እግሪ ሃገራዊት ጋንታ ኢትዮጵያ፣ ኣትሌታት፣ ስፖርተኛታትን ኣርቲስታትን ዝተረኸቡ እንትኾኑ፥ ብዛዕባ እቲ መርሃ ግብሪ ተኸላ ፈልሲ ገለፃ ተገይሩሎም፡፡ ሚኒስትር ሕርሻ ኣይተ ዑመር ሑሴን፥  እቲ መርሃ ግብሪ ተኸላ ፈልሲ ካብ ዘርኢ፣ ፖለቲካን ሃይማኖትን ዝነፅሀ ስለዝኾነ ሓደ ዝገብር ከምዝኾነ ገሊፆም፡፡ ኩሉ ሰብ ናይ ባዕሉ ኣስተዋፅኦ ብምብርካት ንቐፃሊ ወለዶ ሓምለወይቲ ዝኾነት ኢትዮጵያ ከረክቦም ከምዝግባእ ኣውን ኣገንዚቦም፡፡ ፕሬዚዳንት ፌዴሬሽን ኣትሌቲክስ ኢትዮጵያ ኮማንደር ኣትሌት ደራርቱ ቱሉ ብግደአን፥ “ኩሉ ናይ ባዕሉ ኣስተዋፅኦ ንምውፋይ ድሉው ኢዩ” ኢለን፡፡
Sport,ትማሊ ምሽት ኣብ ቸክ ሪፐብሊክ ዝተኻየደ ውድድር ቱር ኮንቲኔንታል ኢትዮጵያውያን ኣትሌታት ዓወት ቀኒዑዎም። ኣብቲ ውድድር ብ3 ሺሕ መሰናኽል ደቂ ኣንስትዮ ኣትሌት ጌትነት ዋለ ብ8 ደቒቕ 9 ሰከንድ 47 ማይክሮ ሰከንድ ብምእታው ተዓዊታ፡፡ ብ1 ሺሕን 500 ሜትሮ ውድድር ደቂ ተባዕትዮ ኣትሌት ሳሙኤል ኣባተ ሳልሳይ ኮይኑ ዛዚሙ፡፡ ብ1 ሺሕን 500 ሜትሮ ውድድር ደቂ ኣንስቲዮ ኣትሌት ፍሬወይኒ ሃይሉ ቀዳመይቲ እንትትወፅእ፥ ኣትሌት ሂሩት መሸሻ ሳልሰይቲ ኮይና ዛዚማ፡፡ ኣብቲ ውድድር ዝተሳተፈት ኣትሌት ገንዘቤ ዲባባ እቲ ውድድር እንተይዛዘመት ኣቋፃቶ፡፡
Sport,ኣብ ፀወታ ቤት ኪንግ ፕሪሜርሊግ ኢትዮጵያ ጋንታ ሰበታ ከተማ ንኣዳማ ከተማ 1 ለ 0 ብምስዓር ዓወት ቀኒዑዋ። ጋንታ ሰበታ ከተማ ኣብ መበል 35 ደቒቕ ኦሴ ማውሊ ብዘመዝገባ ብሕታዊት ሽቶ ኢያ ክትዕወት ክኢላ። ብመሰረት እዚ 33 ነጥቢ ብመሓዝ ደረጃኣ ናብ ሻድሸይቲ ክብ ክትብል ክኢላ። ሎሚ መዓልቲ ረፋድ ኣብ ዝተኻየደ ፀወታ ጋንታ ሃድያ ሆሳዕና ንጋንታ ቅዱስ ጊዮርጊስን ብምስዓር ደረጃኣ ክተመሓይሽ ክኢላ ኢያ። ጋንታ ሃዲያ ሆሳእና 1 ን 0ብዝኾነ ውፅት ኢያ ዓወት ኣመዝጊባ።
Sport,ኣብ ቤትኪንግ ፕሪሜርሊግ ኢትዮጵያ ጋንታ ድሬዳዋ ከተማ ንፋሲል እንትትስዕር ጋንታታት ጂማ ኣባ ጅፋርን ባህርዳር ከተማን ማዕረ ተፈላሊየን። ጋንታ ድሬዳዋ ከተማ ንጋንታ ፋል ከነማ 3 ን 1 ብዝኾነ ውፅኢት ብምስዓር ዓወት ቀኒዑዋ። ስለዝኾነ ድማ ካብ ፕሪሜርሊግ ናይ ምውራድ ሓደጋ ዘለዋ ድሬዳዋ ከተማ ወሰንቲ ሰለስተ ነጥቢታት ክትረክብ ክኢላ። ሽቶታት ጋንታ ድሬዳዋ ከተማ ሪችሞንድ ኣዶንጎ፣ ኢታሙና ኬሙይኔን ሰዒድ ሓሰን ናብ ናይ ባዕሉ እንተቑፅሩወን፥ ብሕታዊት ሽቶ ፋሲል ከነማ ድማ ሙጂብ ቃሲም ኣመዝጊቡዋ። ሎሚ መዓልቲ ረፋድ ዝተራኸባ ጋንታታት ጂማ ኣባ ጅፋርን ባህርዳር ከተማን 0 ን 0 ማዕረ ተፈላሊየን፡፡
Sport,ተፃዋቲ ጋንታ ኢትዮጵያ ቡና ኣቡበከር ናስር ክብረወሰን ኮኾብ መቑፀራይ ሽቶ  ፕሪሜር ሊግ ኢትዮጵያ ሰይሩ። ሎሚ መዓልቲ ኣብ ዝተኻየደ ግጥም ጋንታታት ሲዳማ ቡናን ኢትዮጵያ ቡናን፥ ኣቡበከር ናስር ኣብ መበል 9ይ፣ 36ን 90ን ደቒቕ ሽቶ ብምምዝጋብ ኣብ ሓደ ናይ ውድድር ዓመት 27 ሽቶታት ከመዝግብ ክኢሉ፡፡ ስለዝኾነ ድማ ኣብ 2009 ዓ.ም ብጌታነህ ከበደ ተታሒዙ ዝነበረ ኣብ ሓደ ናይ ውድድር ዘበን ብዙሕ ሽቶ ናይ ምምዝጋብ ሪከርድ ከመሓይሽ ምኽኣሉ ካብ ሶከር ኢትዮጵያ ዝረኸብናዮ ሓበሬታ የረድእ። ሎሚ መዓልቲ ኣብ ዝነበረ ፀወታ ጋንታታት ሲደዳማ ቡናን ኢትዮጵያ ቡናን 3 ን 3 ብዝኾ ማዕረ ውፅኢት ተፈላሊየን።
Sport,ኣብ ሞንጎ ጋንታታት ቼልሲን ማንቼስተር ሲቲን  ዝካየድ ናይ ፍፃመ ፀወታ ፅዋዕ ቻምፒዮንስ ሊግ ናብ ፖርቶ ከምዝተዘዋወረ ተገሊፁ። ኣብቲ ፀወታ 12 ሺሕ ዝኾኑ ደገፍቲ ክልቲአን ጋንታታት ከኣትዉ ኢዮም ተባሂሉ፡፡ ነበርቅድም ክብል ኣብ ቱርኪ ከተማ ኢስታንቡል ስታዲየም ኦሎምፒክ ኣታቱርክ ንኽካየድ ቆፀሮ ተታሒዙሉ ዝነበረ ፀወታ ብምኽንያት ቫይረሰር ኮሮና ናብ ፖርቱጋል ፖርቶ ከምዝተዘዋወረ ተገሊፁ፡፡ 
Sport,ኣትሌት ጉዳፍ ፀጋይ ኣብ ፈላማይ 10 ሺሕ ሜትሮ ርሕቐት ተሳትፎኣ ቅልጡፍ ሰዓት ብምምዝጋብ ተዓዊታ። ኣብ ፖርቱጋል ዝተኻየደ ውድድር ጉያ 10 ሺሕ ሜትሮ ደቂ ኣንስትዮ ፌርናንዳ ሪቤይሮ ጎልድ፥ ኣትሌት ጉዳፍ ፀጋይ ኣብ ፈላማይ ተሳትፎኣ 29 ደቒቕ 39 ሰኮንድን 42 ማይክሮ ሰከንድን ብዝኾነ ሰዓት ኢያ ተዓዋቲት ኮይና፡፡ እቲ ዝተዓወተትሉ ሰዓት ኣትሌት ኣልማዝ ኣያና ኣብ ሪዮ ኦሎምፒክ ካብ ዘመዝገበቶ ክብረወሰን ዓለም ዝኾነ 29 ደቒቕ 17 ሰኮንድን 45 ማይክሮ ሰከንድን ብምቕፃል ኣብ ኢትዮጵያ ካልኣይ ቅልጡፍ ክብረቀሰን እቲ ርሕቐት ከምዝኾነ ካብ ፎዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ።
Sport,ኣብ መበል 22 ሰሙን ቤት ኪንግ ፕሪሚየር ሊግ ኢትዮጵያ ጋንታታት ኣዳማ ከተማን ድሬዳዋን ከተማን 0 ን 0 ማዕረ ብዝኾነ ውፅኢት ተፈላሊየን። ሎሚ መዓልቲ ረፋድ ኣብ ስታዲየም ዩኒቨርሲቲ ሃዋሳ ኣብ ዘካየደኦ ፀወታ ብዘይ ሽቶ ክፋላለያ ክኢለን፡፡
Sport,ኣብ ኦሎምፒክ ቶክዮ ብጉያ ማራቶን ንኢትዮጵያ ዝውክሉ ኣትሌታት ንምምራፅ መፃረዪ ውድድር ተኻይዱ። ፌዴሬሽን ኣትሌቲክስ ኢትዮጵያ ዘዳለዎ እቲ መፃረዪ ውድድር፥ ሎሚ መዓልቲ ኣብ ከተማ ሰበታ ተኻይዱ። እቲ መፃረዪ ውድድር ብክልቲኡ ፆታ ዝተኻየደ እንትኸውን፥ 35 ኪሎ ሜትር ዝሸፈነ ኢዩ። ብደቂ ተባዕትዮ ኣብ ዝተኻየደ ውድድር ኣትሌት ሹራ ቂጣታ ቀዳማይ ኮይኑ ዛዚሙ። ኣትሌት ሌሊሳ ደሲሳ ካልኣይ እንትወፅእ፥ ኣትሌት ሲሳይ ለማ፣ ጫሉ ደሶን ክንዴ ኣጣነውን ድማ ካብ 3ይ ክሳብ 5ይ ዘሎ ደረጃ ብመሓዝ ውድድሮም ዛዚሞም። ብደቂ ኣንስትዮ ኣብ ዝተኻየደ መፃረዪ ውድድር፥ ኣትሌት ትዕግስት ግርማ ቀዳመይቲ ወፂኣ።
Sport,ኣብ ፀዋታ ቤትኪንግ ፕሪሜርሊግ ኢትዮጵያ ጋንታ ፋሲል ከነማ ዓወት ብምምዝጋብ ናብ ሻምፒዮና ትገብሮ ጉዕዞ ኣጠናኺራ፡፡ እታ ጋንታ ሎሚ መዓልቲ ኣብ ዘካየደቶ ፀወታ ንጋንታ ኣዳማ ከተማ ብምስዓር 2 ን1 ብዝኾነ ውፅኢት ብምስዓር ዓወት ኣመዝጊባ፡፡ ሙጂብ ቃሲምን በዛብህ መለዮን ሽቶታት ፋሲል ከነማ ኣመዝጊቦምወን፡፡ ብሕታዊት ሽቶ ኣዳማ ከተማ ድማ ሰይፈ ዛኪር ኣመዝጊቡዋ፡፡ ጋንታ ፋሲል ከነማ ብ20 ፀወታ 49 ነጥቢ ብመሓዝ ናብ ሻምፒዮና እናተቓረበት ትርከብ፡፡ ኢትዮጵያ ቡና ብ18 ፀወታ 33 ነጥቢ ብመሓዝ ካልአይቲ ኮይና ትስዕብ፡፡ኮሚቴ ፈፃሚ ስራሕ ፌዴሬሽን ኩዕሶ እግሪ ኢትዮጵያ ድሕሪ 8 ዓማውቲ ንዋንጫ ኣፍሪካ ንዝሓለፉ ኣባላት ብሄራዊ ጋንታ ኩዕሶ እግሪ 6 ሚሊየን ብር ህያብ ሂቡ።
Sport,ብተወሳኺ እቲ ኮሚቴ መዛዘሚ ፀወታ ፕሪሚየር ሊግ ኢትዮጵያ ኣብ ከተማ ሃዋሳ ንክኸውን ወሲኑ። ብተመሳሳሊ ፌዴሬሽናት ኩዕሶ እግሪ ክልላት ኣብ ውድድር ትሕቲ 17 ዓመት ንዝሰርሕዎ ስራሕ ንሕድሕድ ፌዴሬሽናት ክልልን ምምሕዳር ከተማን  300 ሽሕ ብር ደገፍ ንክግበር ውሳነ ኣመሓላሊፉ።
Sport,ጋንታ ኣርባምንጭ ከተማ ናብ ፕሪሜርሊግ ምምላሳ ኣረጋጊፃ። ኣብ ላዕለዋይ ሊግ ምድብ ሐ እናተወዳደረት ትርከብ ጋንታ ኣርባምንጭ ከተማ፥ መበል 21 ሰሙን ፀወታኣ ፅባሕ ተካይድ ትኾን እምበር ኣብ ካልኣይ ደረጃ ትርከብ ጋንታ ኮልፌ ብጋንታ ቡታጅራ ምስዓራ ስዒቡ ኣርባምንጭ ከተማ ናብ ፀወታ ፕሪሜርሊግ ኢትዮጵያ ዓመት 2014 ዓ.ም ምምላሳ ከምዘረጋገፀት ሶከር ኢትዮጵያ ፀብፂቡ። ንፈለማእዋን ኣብ 2004 ዓ.ም ናብ ፕሪሜርሊግ ኢትዮጵያ ዓቢያ ዝነበረት ጋንታ ኣርባምንጭ ከተማ፥ ኣብ 2010 ዓ.ም ናብ ላዕለዋይ ሊግ ምውራዳ ይዝከር።
Sport,ኣብ ፀወታ ቤትኪንግ ኣብ ፕሪሜርሊግ ኢትዮጵያ ጋንታታት ቅዱስ ጊዮርጊስን ጅማ አባ ጅፋርን ሓደ ማዕረ ተፈላሊየን።
Sport,ጌታነህ ከበደ ቅድሚ ዕረፍቲ ንጋንታ ቅዱስ ጊዮርጊስ ሽቶ እንተመዝግብ፥ ተመስገን ደረሰ ድማ ድሕሪ ዕረፍቲ ንጋንታ ጅማ ኣባ ጅፋር ኣመዝጊቡ፡፡ ፕሪሜርሊግ ኢትዮጵያ ጋንታ ፋሲል ከነማ ብ18 ፀወታ 45 ነጥቢ ብመሓዝ እናመርሐት ትርከብ፡፡ ጋንታታት ኢትዮጵያ ቡና 33 ነጥቢ፤ ቅዱስ ጊዮርዲስ 31 ነጥቢ ብመሓዝ ካልአይቲን ሳልሰይቲን ብምዃን ይስዕባ ኣለዋ፡፡ ጅማ ኣባ ጅፋር 12 ነጥቢ ኣዳማ ከተማ 8 ነጥቢ ብመሓዝ ሓደጋ ምውራድ ኣንፀላሊዩወን ኣሎ፡፡
Sport,ኢንተርናሽናል ዋና ዳይና ባምላክ ተሰማ ኣብ ቶኪዮ ኦሎምፒክ ዝግበሩ ውድድራት ኩዕሶ እግሪ ከምዝመርሕ ፌዴሬሽን ኩዕሶ እግሪ ኢትዮጵያ ኣፍሊጡ። እቲ ፌዴሬሽን ኢትዮጵያ ብዳኝነት ኩዕሶ እግሪ ቶኪዮ ኦሎምፒክ በቲ ዋና ዳይና ከትውከል ኢያ ኢሉ። ኢንተርናሽናል ዋና ዳይና ባምላክ ተሰማ ብዳይነት ምሕራዩ  ፊፋ ሎሚ መዓልቲ ዕላዊ ኣብ ዝገበሮ ዝርዝር ስም ዳያኑ ከምዝኾነ ተገሊፁ።
Sport,ጋንታ ኩዕሾ እግሪ መከላከያ ናብ ቤትኪንግ ፕሪሜርሊግ ኢትዮጵያ ምምላሳ ኣረጋጊፃ። ኣብ ላዕለዋይ ሊግ ኢትዮጵያ ምድብ “ሀ” እናተወዳደረት ትርከብ ጋንታ መከላከያ፥ ኣብ ዘበነ 2014 ዓ.ም ሪሜርሊግ ተሳትፎኣ ዘረጋገፀትሉ ውፅኢት ኣመዝጊባ፡፡ ሎሚ መዓልቲ ምስ ጋንታ ደብረ ብርሃን ዝተፃወተት መከላከያ ብብሕታዊት ሽቶ ቴዎድሮስ ታፈሰ 1 ን 0 ክትስዕር ክኢላ፡፡ ነዚ ስዒቡ ድማ ሓደ ፀወታ እናተረፎ ዳግም ናብ ፕሪሜርሊግ ተመሊሳ፡፡ ጋንታ መከላከያ ኣብ 2011 ዓ.ም ካብ ፕሪሜርሊግ ኢትዮጵያ ምውራዳ ይዝከር፡፡ ጋንታ ኣዲስ ኣበባ ከተማ ቅድም ክብል ናብቲ ሊግ ምምላሳ ኣረጋጊፃ ኢያ፡፡
Sport,ብሄራዊ ጋንታታት ቮሊቦል ኣልኮልን ወላይታ ሶዶ ዩንቨርስቲን ኣብ ሻምፒዮና ጋንታታት ኣፍሪካ ንምስታፍ ናብ ቱኒዚያ ከምዘምረሓ ኮሚሽን ስፖርት ኣፍሊጡ። እተን ጋንታታት ብደቂ ኣኒስቲዮ እንትሳተፋ ንፈለማ እዋን ኢዩ ተባሂሉ። ሻምፒዮና ውድድር ጋንታታት አፍሪካ ዓለተ 2021 ኮንፌዴሬሽን ቮሊቦል ኣፍሪካ ከምዘዳለዎ ተገሊፁ።
Sport,ኢንጂነራት ትካል ምርምር ጠፈር ኣሜሪካ (ናሳ) ንፈለማ እዋን ሄሊኮፕተር ናብ ማርስ ምልኣኹ ኣፍሊጡ። ኣብ ዙሪያ ምህዋር ክትትበርር ኢያ ዝተብሃለት እታ ሄሊኮፕተር፥ ብመጠን ኣዚያ ዝነኣሰት ከምዝኾነት ተገሊፁ፡፡ ኢንጂ ኒውቲ ዝተብሃለት እታ ሄሊኮፕተር፥ ካብ ፀፍሒ ማርስ ብሰለስተ ሜትሮ ብራኸ ክትበርር ኢያ ተባሂሉ፡፡ ፀሊምን ፃዕዳን ከምኡ እውን ሕብራዊ ቀለም ዘለዎም ምስሊታት ንምስኣል ዘኽእሉ ክልተ ካሜራታት ዝተገጠመላ አታ ሄሊኮፕተር፥ ስርዓት ኮምፑዩተር፣ ባትሪን ሓባሪ ኣንፈትን ክህልዋ ኢዩ ተባሂሉ፡፡ ናብ ማርስ ዝተለኣኸት ሄሊኮፕተር ናብ ፕላኔት ኣብ ትገብሮ በረራ ኣብ መሬት ካብ ትገብሮ በረራ ብሸሞንተ ዕፅፊ ቅልጣፈ ከምትበርር ተገሊፁ፡፡
Sport,ኣብ ፀወታ ቤት ኪንግ ፕሪሜርሊግ ኢትዮጵያ ጋንታ ሰበታ ከተማ ንጋንታ ጅማ ኣባ ጅፋር 2 ን 1 ብምስዓር ዓወት ኣመዝጊባ። ኣብቲ ፀወታ ሱራፌል ኣወል ኣብ መበል 32 ደቒቕ ዘመዝገባ ሽቶ ጅማ ኣባ ጅፋር መሪሕ ኮይና ትንበር እምበር፥ ኦሲይ ማውሊ ድሕሪ ዕረፍቲ ብዘመዝገበን ሽቶታት ሰበታ ከተማ ተዓዊታ ክትወፅእ ክኢላ። እተን ሸቶታት ድማ ኣብ መበል 59ን 82ን ደቒቕ ኢዩ ኣመዝጊቡወን።
Sport,ተዓዋቲት ጋንታ ቤት ኪንግ ፕሪሜርሊግ ኢትዮጵያ ተሸላሚት ብር 1 ሚሊየን ከምትኸውን ኩባኒያ ኣክሲዮንቤት ኪንግ ኢትዮጵያ ኣፍሊጡ። እቲ ኩባኒያ ሎሚ መዓልቲ ኣብ ዘሃቦ መግለፂ፥ ኩለን ተሳተፍቲ ክለባት ከከም ደረጀአን ሽልማት ከምዝብርከተለንን ካልአይቲ ንዝወፅአት ጋንታ ብር 700 ሺሕ ከምኡ እውን 3ይቲ ንዝወፅአት 500 ሺሕ ሽልማት ከምዝብርከተለንን ገሊፁ። መርሃ ግብሪ ግጥም ፕሪሜርሊግ እንተይተዛዘመ ተዓዋቲት እንተተፈሊጣ፥ ኣቐዲሙ ንተዓዋቲረት ጋንታ ፅዋዕ ከምዝወሃብ ኣካቢ እቲ ኩባኒያ መቶ ኣለቃ ፈቃደ ማሞ ተዛሪቦም። ሪሜርሊግ ኢትዮጵያ 18 ግንቦት ዝዛዘም እንትኸውን፥ 21 ጉንበት ሓፈሻዊ ጉባኤ ተፀዊዑ ሽልማት ብሉፃት ክወሃብ ኢዩ ተባሂሉ፡፡
Sport,ኣኼባ ብሄራዊ ቤት ምኽሪ ስፖርት ኣብ ሆቴል ስካይ ላይት ይሳለጥ ኣሎ። ኣብቲ ኣኼባ ድማ ሚኒስትር ባህሊን ቱሪዝምን ኣካቢት እቲ ቤት ምኽሪን ዶክተር ሂሩት ካሳው፣ ኮሚሽነት ኮሚሽን ስፖርት ኣይተ ኤልያስ ሽኩር፣ ምክትል ኮሚሽነር ኣይተ ዱቤ ጅሉን ሓዊሱ ሚኒስትራት፣ ኮሚሽነራት ስፖርት ክልልን ካልኦት ኣባላት እቲ ቤት ምኽሪን ተረኺቦም። ደምቢ ስነ-ስርዓትኣኼባ እቲ ብሄራዊ ቤት ምኽሪን ኣብ ዝተመሓየሸ ሃገር ለኸ መምርሒ መጣየሺ ማሕበራትን ብምዝታይ ክፅድቕ ኢዩ ዝብል ትፅቢት ከምዘሎ ካብቲ ኮሚሽን ዝረኸብናዮ ሓበሬታ የረድእ፡፡
Sport,ድሕሪ ምምላስ ዕረፍቲ  ካልኣይ መዓልቱ ዝሓዘ ኣብ ቤትኪንግ ፕሪሜርሊግ ኢትዮጵያ ጋንታ ድሬዳዋ ከተማ ንጋንታ ጅማ ኣባ ጅፋር ብምስዓር ዓወት ኣመዝጊባ። ጋንታ ድሬዳዋ ከተማ 1 ን 0 ብዝኾነ ውፅኢት ኢያ ንጋንታ ጅማ ኣባ ጅፋር ስዒራታ ዘላ፡፡ ብሕታዊት ሽቶ ድሬዳዋ ከነማ ዳንኤል ሃይሉ ብፍፁም ቅላዕ ኣመዝጊቡዋ፡፡ ሎሚ ምሸት ድማ ፋሲል ከነማ ምስ ወላይታ ድቻ ዝገብረኦ ፀወታ ትፅቢት ይግበረሉ፡፡
Sport,ሃገራዊት ጋንታ ኢትዮጵያ ፊፋ ኣብ ዝውፀኦ ወርሓዊ ደረጃ ኩዕሾ እግሪ ሽዱሽተ ደረጃታት ኣመሓይሻ፡፡ እታ ሃገራዊት ጋንታ፥ ኣብዚ ሕዚ እዋን ካብ ዓለም ኣብ መበል 140 ከምዝተቐመጠት ፊፋ ኣፍሊጡ፡፡ ሃገራዊት ጋንታ ኢትዮጵያ ብኣሰናዳእነት ካሜሮን ዝካየድ ውድድር ፅዋዕ ኣፍሪካ ምሕላፋ ይፍለጥ፡፡ ቤይልጄይም፣ ፈረንሳይን ብራዚልን ካብ ቀዳማይ ክሳብ ሳልሳይ ዘሎ ደረጃ ሒዞም፡፡ ካብ ኣፍሪካ ሴኔጋል ክልተ ደረጃታት ብምውራድ መበል 22 ደረጃ ተቐሚጣ ኣላ፡፡ ቱኒዝያ ካብ ዓለም መበል 26 ደረጃ ብመሓዝ ካልአይቲ ኮይና እንትትክተል ናይጀሪያ ኣርባዕተ ደረጃታት ብምምሕያሽ መበል 32 ደረጃ ትርከብ፡፡
Sport,ኩባኒያ መፍረዪ ዕጥቂ ስፖርት ምብሮ ንሃገራዊት ጋንታ ኢትዮጵያ ዕጥቂ ንምቕራብ ዘኽእሎ ስምምዕነት ንኣርባዕተ ዓመት ኣናዊሑ። እቲ ኩባኒያ ከም ኣቆፃፅራ ኣውሮፓውያን ካብ 2019 ጀሚሩ ምስ ፎዴሬሽን ኩዕሾ እግሪ ዕላዊ ስፖንሰር ቴክኒካል ብምዃን እናሰርሐ ፀኒሑ ኢዩ። ብመሰረት እቲ ሓዱሽ ስምምዕነት ድማ ኩባኒያ ምብሮ ንደቂ ተባዕትዮ፣ ደቂ ኣንስትዮን ሰገናትን ሃገራዊት ጋንታ ኩዕሾ እግሪ ኢትዮጵያ ዝኸውን ናይ መፃወቲ፣ መለማመዲን ካብ ሜዳ ወፃእ ዝኽደኑዎን ሙሉእ ዕጥቂ ከቕርብ ኢዩ። ኣባላት ቴክኒክን ምምሕዳርን እቲ ፌዴሬሽን እውን ብ ኩባኒያ ኣምብሮ ዝተዳለዉ ክዳውንቲ ከምዝኽደኑ ኣብቲ ስምምዕነት ተገሊፁ። ፕሬዚዳንት ፌዴሬሽን ኩዕሾ እግሪ ኢትዮጵያ ኣይተ ኢሳይያስ ጂራ፥ ኣምብሮ ንዘሓለፉ ክልተ ዓማውቲ እናቕረቦም ንዝነበሩ ፅሬት ዘለዎም ፍርያታት ኣመስጊኖም። ኣብ ደቡብ ኣፍሪካ ሓላፊ እቲ ኩባኒያ ዴቪድ ሪኬትስ ብግደኦም፥ እቲ ምስ ፌዴሬሽን ኩዕሾ እግሪ ኢትዮጵያ ዝተበፅሐ ስምምዕነት እቲ ኩባኒያ ካብ ኣፍሪካ ሓሊፉ ተበፃሕነቱ ብብርኪ ዓለም ዘስፍሕ ከምዝኾነ ገሊፆም።
Sport,ምምሕዳር ከተማ ኣዲስ ኣበባ ናብ መበል 33 ውድድር ፅዋዕ ኣፍሪካ ዝሓለፈ ሃገራዊት ጋንታ ኢትዮጵያ (ንዋልያታት) 5 ነጥቢ 6 ሚሊየን ብር መበረታትዒ ሽልማት ኣበርኪቱ። እቲ ምምሕዳር ተፃወትቲ ሃገራዊት ጋንታ ኩዕሾ እግሪ ኢትዮጵያ ብሓድነት ተደሚሮም ንዘመዝገቡዎ ውፅኢት ኣዚዩ ዕዙዝ ክብሪን ናእዳን ከምዘለዎ ምክትል ከንቲባ እቲ ምምሕዳር ኣዳነች ኣቤቤ ገሊፀን።
Sport,ናብ መበል 33 ዋንጫ ኣፍሪካ ዝሓለፈ ብሄራዊ ጋንታ ኩዕሶ እግሪ ኢትዮጵያ ኣብ ዓለም ለኻዊ ዕርፎ ነፈርቲ ቦሌ እንትበፅሕ  ድሙቕ ኣቀባብላ ተገይሩሉ። ኣብቲ ስነስርዓት ኣቀባብላ፥ ሚኒስትር ባህልን ቱሪዝምን  ዶ/ር ሂሩት ካሰው ፣ ኮሚሽነር  ኮሚሽን  ስፖርት ኤሊያስ ሽኩር ፣ ም/ኮሚሽነር ኣይተ ዱቤ ጅሎን ካልኦት ኣካላትን ተረኺቦም። እቲ ብሄራዊ ጋንታ ኩዕሶ እግሪ ፅባሕ ንጎሆ ሰዓት 3:00 ጀሚሩ ኣብ ኣዲስ ኣበባ ኣብ ዝተመረፁ ዋና ዋና ጎዳናታት   ንህዝ ደስታኦም ክገልፁ ኢዮም። ህዝቢ ውን ነቲ ብሄራዊ ጋንታ ዘለዎ ደገፍን ክብሪን ክገልፅ ኢዩ።
Sport,ሃገራዊት ጋንታ ኢትዮጵያ ናብ ፅዋዕ ኣፍሪካ ምሕላፋ ኣረጋጊፃ። እታ ሃገራዊት ጋንታ ኒጀርን ማዳጋስካርን ባዶ ንባዶ ማዕረ ምውፀአን ስዒቡ ኢዩ 9 ነጥቢ ብመሓዝ ናብ ውድድር ፅዋዕ ኣፍሪካ ሓሊፋ ዘላ፡፡ ኢትዮጵያን ኮትዲቧርንቧናገበረኦ ኣብ ዝነበራ ፀወታ ብመሪሕነት ኮትዲቧር 3 ን 1 ውፅኢት ካብ 80 ደቒቕ ንደሓር ተቛሪፁ።
Sport,ሃገራዊት ጋንታ ኢትዮጵያ (ዋሊያታት) ብኣሰናዳእነት ካሜሮን ንዝካየድ ፅዋዕ ኣፍሪካ መፃረዪ ፀወታኣ ሎሚ መዓልቲ ምስ ሃገራዊት ጋንታ ኮትዲቧ ክትራኸብ ኢያ። ናይ ሎሚ መዓልቲ ፀዋታ፥ ኢትዮጵያ ድሕሪ ሸሞንተ ዓመታት ተሳትፎ ፅዋዕ ኣፍሪካ ትውሰነሉ ኣገዳሲ ፀወታ ኢዩ፡፡ ድሕሪ ሰዓት ኣብ ዝግበር ፀወታ ዋሊያታት ካብቲ ፀወታ ነጥቢ ሒዞም ምውፃእ እንተኽኢሎም ኣብ ፅዋዕ ኣፍሪካ ምስታፎም ከረጋግፁ ኢዮም፡፡ ኣብቲ ፀወታ ምስዓር፣ ማዕረ ምፍልላይ ወይ ከዓ ምስ ኒጀር ትገጥም ማዳጋስካር ነጥቢ እንተደርቢያ ሃገራዊት ጋንታ ኢትዮጵያ ኣብቲ ፅዋዕ ኣፍሪካ ዝህልዋ ተሳትፎ ክተረጋግፅ ኢያ፡፡ ኢትዮጵያ ትርከበሉ ምድብ ኮትዲቧ 10 ነጥቢ ብመሓዝ ምሕላፋ ዘረጋገፀት እንትትከውን፥ ኢትዮጵያ 9 ነጥ ብመሓዝ ትስዕብ፡፡ ማዳጋስካር 7 ነጥቢ ከምኡ እውን ኒጀር 3 ነጥቢ ሒዘን ይስዕባ፡፡ ኢትዮጵያን ኮትዲባርን ኣብ ዝገበረኦ ቀዳማይ ዙር ፀወታ ኢትዮጵያ 2 ን 1 ምስዓሮም ይዝከር፡፡
Sport,"ንኣፍሪካ ኢሉ እውን ኢትዮጵያ ኣብ መድረኽ ኦሎምፒክ ብ10 ሺሕ ሜትሮ ኣብ ባርሴሎና በዓልቲ ዋና ፈላማይ  መዳሊያ ወርቂ  ባለቤት ንዝኾነት ኮማንደር ኣትሌት ደራርቱ ቱሉ መርሃ ግብሪ ኣፍልጦን ምስጋናን ሎሚ መዓልቲ ተኻይዱ።  ኣብቲ ስነ ስርዓት ኣፍልጦ፥ ርእሰ  ምምሕዳር ክልል ኦሮሚያ ኣይተ ሽመልስ ኣብዲሳ፣ ሚኒስትር ሰላም ወይዘሮ ሙፋሪያት ካሚል፣ ምክትል ከንቲባ ኣዲስ ኣበባ ወይዘሮ ኣዳነሽ ኣበቤ፣ ተቀዳሚ ምክትል ፕሬዚዳንት ፌዴሬሽን ኣትሌቲክስ ኢትዮጵያ ኣትሌት ገዛህኝ ኣበራ ፣ ሓላፊ ቤት ፅሕፈት ፌዴሬሽን ኣይተ ቢልልኝ መቆያ ናይ ኦሮሚያ ኣትሌቲክስ ፌዴሬሽን ኣይተ ነጋ ቱጁባን ካልኦት ኣጋይሽን ተረኺቦም።  ኣብ ዓውዲ ኣትሌቲክስ ኮ/ር ኣትሌት ደራርቱ ቱሉ ዘመዝገበቶ ውፅኢት፥ ከም ኣቆፃፅራ ኣውሮፓውያን ኣብ 1992 ኣብ ባርሴሎና ኦሊምፒክ  ብ10,000 ሜትሮ ውድድር ወርቂ ሜዳልያ፣ ኣብ ኦሊምፒካት፣ ኣትሌቲክስ ሻምፒዮናታት ዓለም፣ ኣብ ውድድር ዓለም ሃገር አቋራፂ፣ ኣብ ኮንቲኔንታል ካፕ፣ ሻምፒዮና ዓለም ትሕቲ 20 ዓመት፣ ኣፍሪካ ኣትሌቲክስ ሻምፒዮና፣ ዓለም ኣትሌቲክስ ፋይናል፣ ጎልደን ሊግ፣ ኢንተርናሽናል ማራቶንን ኢትዮጵያ ኣትሌቲክሰ ሻምፒዮናትን ብድምሩ ልዕሊ 13 ወርቂ፣ 2 ብሩር፣ 1 ነሓስን 3 ዲፕሎማታትን ንሃገራ ኣበርኪታ ኢያ። "
Sport,ሶፊ ማልት ዓመተ 2013 ቫይረስኮሮና ኣብ ግምት ብምእታው ቀዳምነት ንደቂ ኣኒስቲዮ ውድድር ጉያ ተሳሊጡ። እቲ ውድድር  5ኪሎ ምትሮ ዝሸፈነ እንትኸውን፥ ”ዓወት ደቂ ኣኒስትዮ ነኽብር” ብዝብል መሪሕ ቃል ንመበል 18 ግዘ ኢዩ ተኸቢሩ። ነተን ተሳተፍቲ ምልካዕ ምቖት ከምዝተገበረ ተሓቢሩ። ኣብቲ ውድድር  ኣትሌት  ፋንታዬ በላይነህ፣  ኣትሌት መድህን ገብረ ስላሴን ኣትሌት ፈታው ዘርዓይን ብቕደም ሰዓብ ካብ ቀዳማይ ክሳብ ሳልሳይ ብምውፃእ ተዓዊተን። ካብ 50 ክሳብ 10 ሺሕ ብር  ሽልማት ገንዘብ ተበርኪቱለን።
Sport,ምስ ደቡብ ኣፍሪካዊ ኣሰልጣኒ ማሂር ዴቪድስ ብስምምዕነት ዝተፈላለየት ማሕበር ጋንታ ኩዕሾ እግሪ ቅዱስ ጊዮርጊስ ንኣሰልጣኒ ፍራንክ ናፓል ዋና ኣሰልጣኒ ገይሩ ሾይሙ። ኣሰልጣኒ ፍራንክ ኣብ ዓውዲ ኩዕሾ እግሪ ንልዕሊ 35 ዓመታት ብፍላይ ኣብ ኣፍሪካ ብኣሰልጣናይነት ልምዲ ዘኻዕበቱነን ውፅኢታዊን ክኾኑ ዝኸኣሉ ከምዝኾኑ እቲ ማሕበር ኣብ ፌስቡክ ገፁ ኣፍሊጡ። ፕሮፌሽናል ላይሰንስ ማሕበር ኩዕሾ እግሪ ኣውሮፓ ዘለዎም ፍራንክ ናፓል፥ ካብ ዘዐወቱዎም ዓወታት ብተወሳኺ ንጋንታታት ዌስትብሮም፣ ሬንጀርስን ሚድልስቦሮን ሓዊሱ ዛማሌክ፣ ሀርትስ ኦፍ ሆክን ጉርማሂያን፤ ብፊትነስ፣ ብዋናን ምክትልን ኣሰልጣናይ ኮይኖም ኣገልጊሎም ኢዮም። እቶም ኣሰልጣኒ ሎሚ መዓልቲ ክታም ኣብ ዘንበሩሉ እዋን፥ ጋንታ ኩዕሾ እግሪ ዝደልዮ ውፅኢት ንምምፃእ ከምዝሰርሑ ተዛሪቦም፡፡
Sport,ቀዳማይ ሚኒስትር ዶክተር ኣቢይ ኣሕመድ ንብሃራዊ ጋንታ ኩዕሶ እግሪ ኢትየጵያ (ዋልያታት) ዕውት ውፅኢት ተመኒዮም። እቶም ቀዳማይ ሚኒስትር ኣብ ማሕበራዊ ሚዲያ ትዊተር ገፅ ከምዝበልዎ፥ እቲ ጋንታ ናብ ዋንጫ ኣፍሪካ ናይ ምሕላፍ ዕድሉ ኣስፊሑ ኣሎ። ካብ ዝተፈላለዩ ከባቢታትን ጋንታታትን ዝተውፃእፅኡ ተፃወትቲ ኣብ ሓደ ዕላማ ብምእካብ ዘመዝገብዎ ዓወት ልዑል ተምሳሌት ከምዝኾነ እውን ሓቢሮም። ንቐፃሊ ፀወተኦም ድማ ሰናይ ዕድል ተመኒዮም። ብሄራዊ ጋንታ ኩዕሶ እግሪ ኢትዮጵያ ምስ ማጋዳስካር ኣብ ዝገበሮ ፀወታ  ምፅራይ ዋንጫ ኣፍሪካ  4 ንባዶ ምዕዋቱ ይዝከር። ቀፃሊ ፀወታ ንምግባር ድማ ሎሚ መዓልቲ ናብ ኮትዲቫር ኣምሪሑ።
Sport," ንኣፍሪካ ኢሉ እውን ኢትዮጵያ ኣብ መድረኽ ኦሎምፒክ ብ10 ሺሕ ሜትሮ ኣብ ባርሴሎና በዓልቲ ዋና ፈላማይ  መዳሊያ ወርቂ  ባለቤት ንዝኾነት ኮማንደር ኣትሌት ደራርቱ ቱሉ መርሃ ግብሪ ኣፍልጦን ምስጋናን ዕለተ ሰንበት ክካየድ ኢዩ። ካብ ዝተፈላለዩ ኣካላት ዝተውፃፀአ ብሄራዊ ኮሚቴ ኣብ ዝሃቦ ጋዜጣዊ መግለፂ ኢዩ እዚ ተገሊፁ፥ ነቲ መግለፂ፥ ተቀዳሚ ምክትል ፕሬዚዳንት ፌዴሬሽን ኣትሌቲክስ ኢትዮጵያ ኣትሌት ገዛህኝ ኣበራ ፣ ሓላፊ ቤት ፅሕፈት ፌዴሬሽን ኣይተ ቢልልኝ መቆያ ናይ ኦሮሚያ ኣትሌቲክስ ፌዴሬሽን ኣይተ ነጋ ቱጁባን ኢዮም ሂቦም፡፡ ኣብ ዓውዲ ኣትሌቲክስ ኮ/ር ኣትሌት ደራርቱ ቱሉ ዘመዝገበቶ ውፅኢት፡- ከም ኣቆፃፅራ ኣውሮፓውያን ኣብ 1992 ኣብ ባርሴሎና ኦሊምፒክ  ብ10,000 ሜትሮ ውድድር ወርቂ ሜዳልያ፣ ኣብ ኦሊምፒካት፣ ኣትሌቲክስ ሻምፒዮናታት ዓለም፣ ኣብ ውድድር ዓለም ሃገር አቋራፂ፣ ኣብ ኮንቲኔንታል ካፕ፣ ሻምፒዮና ዓለም ትሕቲ 20 ዓመት፣ ኣፍሪካ ኣትሌቲክስ ሻምፒዮና፣ ዓለም ኣትሌቲክስ ፋይናል፣ ጎልደን ሊግ፣ ኢንተርናሽናል ማራቶንን ኢትዮጵያ ኣትሌቲክሰ ሻምፒዮናትን ብድምሩ ልዕሊ 13 ወርቂ፣ 2 ብሩር፣ 1 ነሓስን 3 ዲፕሎማታትን ንሃገራ ኣበርኪታ ኢያ።"
Sport,ብሄራዊ ኩዕሶ እግሪ ኢትዮጵያ ሎሚ መዓልቲ ምስ ማጋዳስካር ኣብ ዝገበሮ ፀወታ  ምፅራይ ዋንጫ ኣፍሪካ  4 ንባዶ ተዓዊቱ። ኣብ ስታዲየም ባህርዳር ኣብ ዝተኻየደ ፀወታ፥ ኣብ መበል 19 ደቒቓ ምስ መረበብ ማዳጋስካር ዝተራኸበት ፈላመይቲ ሸቶ ኣማኑኤል ገብረሚካኤል ኢዩ ኣቑፂሩዋ። ጌታነህ ከበደ፣ ኣቡበከር ናስርን ሽመልስ በቀለን ንሕድሕዶም ብዘቑፀርዎ ሸቶ ብድምር ብሄራዊ ኩዕሶ እግሪ ዋሊያ  4 ንባዶ ተዓዊቱ። ብመሰረት እዚ ኢትዮጵያ ክሳብ ሐዚ ብዝተኻየደ ፀወታ 9 ነጥቢ ብምውህላል ኣብ ቀዳማይ ብርኪ ተሰሪዓ ኣላ።
Sport,ሃገራዊት ጋንታ ኢትዮጵያ ኣብ መፃረዪ ፅዋዕ ኣፍሪካ መፃኢ ረቡዕ ምስ ማዳጋስካር መዘናኣ ክትፃወት ኢያ፡፡ እቲ ፀወታ ቀትሪ ሰዓት 10 ኣብ ዓለም ለኸ ስታዲየም ባህርዳር ዝካየድ እንትኸውን፥ ኣሰልጣኒ ውበቱ ኣባተ እታ ሃገራዊት ጋንታ ንምጥንኻር ክልተ ተፃወትቲ ክፍሊ ምክልኻል ወሲኾም። ብመሰረት እዚ ድማ ተፃዋቲ ጋንታ ኢትዮጵያ ቡና ወንድሜነህ ደረጀን ተፃዋቲ ጋንታ ሰበታ ከተማ መሳይ ጳውሎስን ናብታ ጋንታ ክፅምበሩ ዝተገበሩ ተፃወትቲ ምዃኖም ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓበሬታ የረድእ።
Sport,ብሄራዊ ጋንታ ኩዕሶ እግሪ ኢትዮጵያ ምስ ብሄራዊ ጋንታ ኩዕሶ እግሪ ማላዊ ሎሚ መዓልቲ ኣብ ዝገበሮ ምሕዝነታዊ ፀወታ 4 ንባዶ ተዓዊቱ። ኣብቲ ፀወታ መስዑድ መሓመድ ፣ ጌታነህ ከበደ ፣ሱራፌል ዳኛቸውን ኣቡበከር ናስርን ንሕድሕዶም ብዘቑፀሩወን ሸቶታት ኢዩ ብሄራዊ ጋንታ ኩዕሶ እግሪ ዋልያ ክዕወት ዝኸኣለ። በባህር ዳር ዓለም አቀፍ ስታድየም የተካሄደው ጨዋታ ሁለት ቡድኖች በቀጣይ ለሚያካሂዱት የአፍሪካ ዋንጫ ማጣርያ ጨዋታ አቋማቸውን ለማወቅ እንደሚያስችላቸው ይጠበቃል። እቲ ፀወታ ኣብ ዓለም ለኸ ስቴዲየም ባህርዳር ኢዩ ተኻይዱ። ብሄራዊ ጋንታ ኩዕሶ እግሪ ኢትዮጵያ ፀወታ መፃረዪ ዋንጫ ኣፍሪካ 15 መጋቢት ምስ ማዳጋስካር ኣብቲ ስታዲየም ከካይድ ኢዩ።
Sport,ኣሰልጣኒ ሃገራዊት ጋንታ ኢትዮጵያ ውበቱ ኣባተ ኢትዮጵያ ብኣሳዳእነት ካሜሩን ንዝካየድ መፃረዩ ፅዋዕ ኣፍሪካ ምስ ማዳጋስካርን ኮትዲቯርን ንዘለዋ ፀዋታ ን25 ተፃትቲ ፃውዒት ገይሮም፡፡ ኣብ መፃረዪ ፅዋዕ ኣፍሪካ ሃገራዊት ጋንታ ኢትዮጵያ ምስ ማዳጋስካር መዘነኣ 15 መጋቢት 2013 ዓ.ም ኣብ ስታዲይም ባህርዳር ክትፃወት ኢያ፡፡ 21 መጋቢት ድማ ኣብ ኣቢጃን ምስ ኮትዲቧር መዘነኣ ክትፃወት ኢያ፡፡ እታ ሃገራዊት ጋንታ፥ ካብ 4 መጋቢት ጀሚራ ኣብ ስታዲየም ባህርዳር ምድላዋ ክትጅምር ኢያ ዝብል ትፅቢት ኣሎ፡፡
Sport,ጋንታ ሰበታ ከተማ ንጋንታ ሃዋሳ ከተማ 2 ን 1 ብምስዓር ዓወት ኣመዝጊባ። ሎሚ መዓልቲ ረፋድ ዝተኻየደ መበል 15 ሰሙን ፀዋታ ቤትኪንግ ፕሪሜርሊግ ኢትዮጵያ ጋንታታት ሰበታ ከተማን ሃዋሳ ከተማን ኣራኺቡ ነይሩ፡፡ ኣብቲ ፀወታ ድማ ሰበታ ከተማ ንሃዋሳ ከተማ 2 ን 1 ብምስዓር ሰለስተ ነጥቢ ረኺባ፡፡ የሰበታ ከተማን የማሸነፊያ ጎል ፍፁም ገብረማርያምና መስዑድ መሀመድ አስቆጥረዋል ሰበታ ከተማ ስዒራ ዝወፅአትለን ሽቶታት ፍፁም ገብረማርያምን መስዑድ መሓመድን እንተመዝግቡወን፥ ብሕታዊት ሽቶ ጋንታ ሃዋሳ ከተማ ድማ መስፍን ታፈሰ ኣቑፂዋ፡፡
Sport,ኮሚሽን ስፖርት ትግራይን ስፖርትን ናብ ንቡር ንምምላስ ዘኽእል ምንቅስቓስ ተጀሚሩ ምክትል ኮሚሽነር ኮሚሽን ስፖርት ፌዴሪኢ ኣይተ ዱቤ ጅሎ ገሊፆም። ኣይተ ዱቤ ኣብ ትግራይ ዝግበር ደገፍ ብዝምልከት ንጋዜጠኛታት መግለፂ ሂቦም። ኣብቲ ክልል ብዝነበረ ፀገም ፀፅታ ካብ ዝተጎድኡ ትካላት መንግስቲ ኮሚሽን ስፖርት ትግራይ ሓደ ከምዝኾነ ብምግላፅ፥ እቲ ኮሚሽን ስፖርት ንብዙሕ ዓመታት ዘፍረዮም ሃፍቲታት፣ ናውቲታት ቢሮን ዕጥቅታት ስፖርት ዓኒዮም፤ ምንቅስቓስ ስፖርት እውን ደው ኢሉ ኢዩ ኢሎም። ክልል ትግራይ ብኣትሌቲክስ፣ ኩዕሶ እግሪ፣ ብሽክለታን ካልኦት ምንቅስቓስን ሃገርና ዝውክሉን ውፅኢታዊያንን ስፖርተኛታት ዝፈርዩላ ዝነበረት እኳ እንተኾነት፥ ብዝተፈጠረ ፀገም ሰላም ኣብዚ ሐዚ እዋን ስፖርታዊ ምንቅስቓሳት ደው ከምዝበሉ ሓቢሮም። ስለዝኾነ ኮሚሽን ስፖርትን ምንቅስቓስ ስፖርትን እቲ ክልል ናብ ንቡር ንምምላስ ዘኽእል ምንቅስቓስ ተጀሚሩ ኣሎ ኢሎም። ነዚ ንምምላስ ዘኽእል ደገፍ ዘተኣኻኽብ ግብረ ሓይሊ እውን ከምዝተጣየሸ ገሊፆም። እቲ ኮሚቴ ብዋናነት ኮሚሽን ስፖርት ፌዴሪኢ ዘተሓባብሮን ዝመርሖን እንትኸውን፥ ኦሎምፒክ ኢትዮጵያ፣ ፌዴሬሽን ኩዕሶ እግሪ ኢትዮጵያ፣ ፌዴሬሽን ኣትሌቲክስን ካልኦት ማሕበራት ስፖርትን ትካላትን ዘካተተ ከምዝኾነ ተገሊፁ። ኮሚሽን ስፖርት እቲ ክልልን ምምሕዳራት ከተማን እውን ኣብቲ መርሃ ግብሪ ከምዝሳተፉ ተሓቢሩ።
Sport,ኣብ ስፔን ማድሪድ ዝተኻየደ ውድድር ጉያ ውሽጢ ገዛ ኢትዮጵያውያን ኣትሌታት ዓወት ቀኒዑዎም። ኣብ 3 ሺሕ ሜትሮ ጉያ ደቂ ኣንስትዮ ኣትሌት ጉዳፍ ፀጋይ 8 ደቒቕ 22 ሰከንድን 65 ማይክሮ ሰከንድን ብዝኾነ ሰዓት ብምእታው ተዓዋቲት ኮይና፡፡ ኢትዮጵያዊት ኣትሌት ለምለም ሃይሉን ኬንያዊት ኣትሌት ቢትሪስ ቺቤት 2ይቲን 3ይቲን ብምዃን ውድድረን ዛዚመን፡፡ ኣትሌት ሃብታም ኣለሙ ድማ ብ800 ሜትሮ 1 ደቒቕ 58 ሰከንድን 94 ማይክሮ ሰከንድን ብዝኾነ ሰዓት ብምእታው ተዓዊታ፡፡ ብ1 ሺሕን 500 ሜትሮ ደቂ ተባዕትዮ ኣብ ዝተኻየደ ውድድር ድማ ኣትሌት ሰለሞን ባረጋ ዝተዓወተ እንትኸውን፥ ነቲ ውድድር 3 ደቒቕ 35 ሰከንድን 42 ማይክሮ ሰከንድን ዛዚሙ፡፡ ብ1 ሺሕን 500 ሜትሮ ደቂ ኣንስትዮ ድማ ሂሩት መርሻ 4 ደቒቕ 9 ሰከንድን 42 ማይክሮ ሰከንድን ብምእታው ነቲ ርሕቐት ብዓወት ዛዚማቶ ኣላ፡፡
Sport,ኣብ መበል 12 ሰሙን ቤትኪንግ ፕሪሜር ሊግ ኢትዮጵያ ጋንታ ሃዲያ ሆሳእና ንጋንታ ጅማ ኣባ ጅፋር 1 ን 0 ብምስዓር ዓወት ኣመዝጊባ። ብሕታዊት ሽቶ ሃዲያ ሆሳእና ካሉሻ ኣልሃሰን ኣብ መወዳእታ ደቓይቕ ኣመዝጊቡዋ፡፡ ነቲ ሊግ እናመርሐት ትርከብ ጋንታ ፋሲል ከነማን ሰበታ ከተማን ሎሚ መዓልቲ ድሕሪ ሰዓት ኣብ ስታዲየም ባህርዳር ከካይዳ ኢዮም፡፡
Sport,ኣብ መበል 12 ሰሙን ቤትኪንግ ፕሪሜርሊግ ኢትዮጵያ ጋንታ ቅዱስ ጊዮርጊስ ንጋንታ ወልቂጤ ከተማ 4 ን 3 ብምስዓር ዓወት ኣመዝጊባ፡፡ ክልቲአን ጋንታታት ሎሚ መዓልቲ ሰዓት 9 ኣብ ስታዲየም ባህርዳር ፀወተአን ኣካይደን፡፡ ጌታነህ ከበደ ክልተ ሽቶታት እንተመዝግብ፤ ዝተረፋ ድማ ኣቤል እንዳለን ኣብዱልከሪም መሐመድን ኣመዝጊቦምወን፡፡ ነዚ ስዒቡ ድማ ኣቡበክር ናስር ሃትሪክ ክሰርሕ ክኢሉ፡፡ ኣብናይ ድሕሪ ሰዓት መርሃ ግብሪ ጋንታታት ወልቂጤ ከተማን ቅዱስ ጊዮርጊስን ክራኸባ ኢየን፡፡ እቲ ሊግ ፋሲል ከነማ ብ28 ነጥቢ እንትመርሕ፥ ኢትዮጵያ ቡናን ቅዱስ ጊዮርጊስ ብ24 ነጥቢ ብሽቶ ተበላሊፀን ካልአይቲን ሳልሰይቲን ኮይነን ይስዕባ።
Sport,ኣብ መበል 12 ሰሙን ቤትኪንግ ፕሪሜርሊግ ኢትዮጵያ ጋንታ ኢትዮጵያ ቡና ንጋንታ ኣዳማ ከተማ 4 ን 1 ብምስዓር ዓወት ኣመዝጊባ፡፡ ክልቲአን ጋንታታት ሎሚ መዓልቲ ረፋድ ሰዓት 4 ኣብ ስታዲየም ባህርዳር ፀወተአን ኣካይደን፡፡ ሰለስተ ሽቶታት ጋንታ ኢትዮጵያ ቡና ኣቡበክር ናስር እንተመዝግብ፤ ታፈሰ ሰለሞን ድማ ነታ ራብዐይቲ ሽቶ ኣመዝጊቡዋ፡፡ ነዚ ስዒቡ ድማ ኣቡበክር ናስር ሃትሪክ ክሰርሕ ክኢሉ፡፡ ኣብናይ ድሕሪ ሰዓት መርሃ ግብሪ ጋንታታት ወልቂጤ ከተማን ቅዱስ ጊዮርጊስን ክራኸባ ኢየን፡፡ እቲ ሊግ ፋሲል ከነማ ብ28 ነጥቢ እንትመርሕ፥ ኢትዮጵያ ቡና ብ24 ነጥቢ ቅዱስ ጊዮርጊስ ብ21 ነጥቢ ይስዕባ።
Sport,ኣሰልጣኒ ዘማሪያም ወ/ጊዮርጊስ ኣሰልጣኒ ጋንታ ድሬዳዋ ከተማብምዃን ብዕሊ ነታ ጋንታ ተረኪቦም ተባሂሉ። እቶም ኣሰልጣኒ ቅድሚ ሕዚ ጋንታ ወልዋላ ዓዲግራት ዩኒቨርሲቲ ሓዊሱ ንጋንታታት ኣዳማ ከተማ፣ ፋሲል ከነማ፣ ወልዲያ ከተማን ጅማ ኣባ ጅፋርን ምስልጣኖም ይዝከር፡፡ ሕዚ ድማ ብውዕሊ ሓደ ዓመት ጋንታ ድሬዳዋ ከተማን ንምስልጣን ምስምዕመዖም ተፈሊጡ፡፡ እታ ጋንታ ናብ ዘሐሸ ደረጃ ምብፃሕ ዕዮ ገዝኦም ከምዝኸውን ዝተገለፀ እንትኸውን፥ ፈላማይ ስረሖም ድማ ድሕሪ ፅባሕ ሓሙስ ጋንታ ሃዋሳ ከተማ ብምግጣም ክጅምሩ ኢዮም፡፡ ጋንታ ድሬዳዋ ከተማ ምስ ነበር ኣሰልጣኒኣ ፍሰሃ ጥዑመልሳን ከምዝተፈላለየት ይዝከር፡፡
Sport,በ12ኛው ሳምንት የቤትኪንግ የኢትዮጵያ ፕሪሚየር ሊግ ሰበታ ከተማ ድል ቀንቶታል፡፡ ኣዲስ ኣበባ ፣ 12 ለካቲት፣ 2013 (ኤፍ ቢ ሲ)ኣብ መበል 12 ሰሙን ፀወታ ቤት ኪንግ ፕሪሜርሊግ ኢትዮጵያ ጋንታ ሰበታ ከተማ ንጋንታ ወልቂጤ ከተማ 1 ን 0 ብምስዓር ዓወት ኣመዝጊባ። ሎሚ መዓልቲ ድሕሪ ቀትሪ ሰዓት 9 ዝተገበ እቲ ፀወታ ጋንታ ሰበታ ከተማ ፍፁም ገብረማርያም ብዘመዝገባ ብሕታዊት ሽቶ 1 ን 0 ክትስዕር ክኢላ፡፡
Sport,ኣብ መበል 12 ሰሙን ፀወታ ቤት ኪንግ ፕሪሜርሊግ ኢትዮጵያ ጋንታ ባህርዳር ከተማ ምስ ጋንታ ወላይታ ዲቻ ባዶ ንባዶ ማዕረ ተፈላሊየን። ኣብ ባህርዳር ከተማ ዓለም ለኸ ስታዲየም ኣብ ዝተገበረ ፀወታ ክልቲአን ጋናታታት ሽቶ ከመዝግባ ኣይከኣላን፡፡ ስለዝኾነ ድማ ባዶ ንባዶ ማዕረ ብዝኾነ ውፅኢት ተዛዚሙ፡፡ ካሊእ ናይ ሎሚ መዓልቲ መርሃ ግብሪ ጋንታታት ወልቂጤ ከተማን ሰበታ ከተማን ክራኸባ ኢየን፡፡
Sport,ትማሊ ምሸት ኣብ ፖላን ዝተኻየደ ውድድር ጉያ ውሽጢ ገዛ ኢትዮጵያውያን ኣትሌታት ዓት ቀኒዑዎም። ብ3000 ሜትሮ ኣብ ዝተኻየደ ውድድር ኣትሌት ለምለም ሃይሉ ቅልጡፍ ሰዓት እዚ ዓመት ብምምዝጋብ ተዓዊታ። ፋንቱ ወርቁ ድማ ሳልሰይቲ ብምዃን ውድድራ ዛዚማ። ብ800 ሜትሮ ኣብ ዝፃሐደ ውድድር ሃብታም ኣለሙ ስዒራ። ብ1500 ሜትሮ ውድድር ደቂ ተባዕትዮ ድማ ኣትሌት ሰለሞን ባረጋ ክዕወት ክኢሉ።
Sport,ኣትሌት ጉዳፍ ፀጋዬ ኣብ ፈረንሳይ፣ ቫል ዴ ሪዩል ኣብ ዝተኻየደ ሻምፒዮን ውሽጢ ገዛ 800 ሜትሮ ተዓዊታ። እታ ኣትሌት ነቲ ርሕቐት 1 ደቒቓን 57 ሴኮንድን 06 ማይክሮ ሴኮንድን ብዝኾነ ፈጣን ናይ ዓለም ሰዓት እያ ተዓዊታ። ኣትሌት ጉዳፍ ፀጋይ ቅድሚ ሒደት መዓልታት ኣብ ፈረንሳይ ሌቪን ኣብ ዝተኻየደ ናይ ውሽጢ ገዛ ውድድር ጉያ 1500 ሜትሮ ሓዱሽ ክብረ ወሰን ዓለም ብምምዝጋብ ምዕዋታ ይዝከር። ኣትሌት ጉዳፍ፥ ከም ኣቆፃፅራ ኣውሮፓውያን 2014 ኣትሌት ገንዘቤ ዲባባ ዘመዝገበቶ ክብረ ወሰን ብ2 ሰኮንድ ብምምሕያሽ ኢያ ነቲ ርሕቐት ብ3 ደቒቕ፣ 53 ሰኮንድን 09 ማይክሮ ሰኮንድን ክትዛዛሞ ክኢላ። ብተመሳሳሊ ኣትሌት ጌትነት ዋለ  ትማሊ ኣብ ፈረንሳይ፣ ቫል ዴ ሪዩል ኣብ ዝተኻየደ ሻምፒዮን ውሽጢ ገዛ ጉያ መሰናክል 1500 ቀዳማይ ብምውፃእ ተዓዊቱ።
Sport,ን20 ዳያኑ ኣትሌቲክስ ቀዳማይ ብርኪ ሰርተፊኬት ኣትሌቲክስ ዓለም ተዋሂቡዎም። እቶም ዳያኑ ካብ ኩሎም ክልላትን ምምሕዳር ከተማን ዝተውፃእፅኡ ኢዮም ተባሂሉ። ሓላፊ ቤት ፅሕፈት እቲ ጌዴሬሽን ኣይተ ቢልልኝ መቆያን ፕሬዚዳንት ማሕበር ዳያኑ ኣትሌቲክስ ኢትዮጵያ ኣይተ መኮንን ጤናውን ኣብቲ ስነስርዓቱ ተረኺቦም፡፡ ኣይተ ቢልልኝ፥  ዳይነት ኣትሌቲክስ ዘመናዊ ንምግባር እቲ ፌዴሬሽን ጠነረኪሩ ክሰርሕ ኢዩ ኢሎም።
Sport,መበል ሻድሻይ ዙር ምንቅስቓስ ብቕዓት ኣካል ኣብ ከተማ ኣዲስ ኣበባ ካብ ሰዓት 12፡ 00 ጀሚሩ ተኻይዱ። እቲ ምድላው ኮሚሽን ስፖርት ምምሕዳር ኣዲሰረ ኣበባ ዝመርሖ ኢዩ። ”ንሰላም ሃገረይ ዘብዒ ክኾን ኢየ፤ ንሰራዊ ምክልኻል ሃገር ቀዳምነት ክህብ ኢየ” ዝብል መሪሕ ሓሳብ ዘለዎ ከምዝኾነ እውን ተገሊፁ።
Sport,ማሕበር ስፖርት ቅዱስ ጊዮርጊስ ልዕሊ 50 ሺሕ ናውቲታት ትምህርቲ ንመቐለ ደገፍ ከምዝገበረ ጊዚያዊ ከንቲባ እታ ከተማ ኣይተ ኣታኽልቲ ሃይለስላሴ ገሊፆም። እቲ ደገፍ ጥራዛትን ካልኦት ናውቲታትን ዘካተተ ኢዩ ተባሂሉ። ኣይተ ኣታኽልቲ ሃይለስላሴ፥ እቲ ማሕበር ዝገበሮ ደገፍ ኣዝዩ ዝተባባዕን ብተምሳሌት ዝረአን ኢዩ ኢሎም።
Sport,ምንቅስቓስ ብቕዓት ኣካል ኣብ ኩሉ ከባቢታት ንክባፃሕ ይስራሕ ከምዘሎ ኮሚሽን ስፖርት ፌዴሪኢ ኣፍሊጡ። ኮሚሽነር ኮሚሽን ስፖርት ፌዴሪኢ ኣይተ ኤልያስ ሽኩር፥ ምንቅስቓስ ብቕዓት ኣካል ንምዕባለ ኣእምሮ ወሳኒ ኢዩ ኢሎም። ስለዝኾነ ሚዛናዊ ኣተሓሳስባ ሃሊዩ ሰላም እዛ ሃገር ንክሕሎ ዝተጀመረ ምንቅስቓስ ብቕዓት ኣካል ሕብረተሰብ ተጠናኺሩ ከምዝቕፅል ተዛሪቦም። ሓድነት ብምጥንኻር ኣብ መንጎ ህዝቢታት ማዕርነት ንክሰርፅ ዝሕግዝ ከምዝኾነ እወን ሓቢሮም። መንግስትም ስፖርት ለሁሉም በሁሉም ስፍራ እንዲደርስ እየሰራ መሆኑን ተናግረዋል። ነዚ ድማ ምንቅስቓስ ብቕዓት ኣካል ኣብ ኩሉ ከባቢታት ንክባፃሕ ይስራሕ ከምዘሎ ኣፍሊጦም።
Sport,"ኣትሌት ጉዳፍ ፀጋይ ኣብ ፈረንሳይ ሌቪን ኣብ ዝተኻየደ ናይ ውሽጢ ገዛ ውድድር ጉያ 1500 ሜትሮ ሓዱሽ ክብረ ወሰን ዓለም ብምምዝጋብ ተዓዊታ። ኣትሌት ጉዳፍ፥ ከም ኣቆፃፅራ ኣውሮፓውያን 2014 ኣትሌት ገንዘቤ ዲባባ ዘመዝገበቶ ክብረ ወሰን ብ2 ሰኮንድ ብምምሕያሽ ነቲ ርሕቐት ብ3 ደቒቕ፣ 53 ሰኮንድን 09 ማይክሮ ሰኮንድን ክትዛዛሞ ክኢላ። ኣብቲ ውድድር ብ3000 ሜትሮ ዝተወዳደረት ኣትሌት ለምለም ሃይሉ 8፡32,55 ብምእታው እንትትዕወት፥ ኣትሌት ሃብታሙ ኣለሙ ድማ ብ800 ሜትሮ ካልአይቲ ወፂኣ። ኣብቲ ውድድር ገዛ ብ3000 ሜትሮ ደቂ ተባዕትዮ ዝተወዳደሩ ኢትዮጵያውያን ኣትሌታት ካብ 1ይ ክሳብ 4ይ ክወፅ ክኢሎም፡፡ ብመሰረት እዚ ኣትሌት ጌትነት ዋለ 1ይ፣ ሰለሞን ባረጋ 2ይ፣ ለሜቻ ግርማ 3ይ፣ በሪሁ ኣረጋዊ 4ይ፣ ታደሰ ወርቁ 6ይ ብምዃን ውድድሮም ዛዚሞም፡፡"
Sport,ሎሚ መዓልቲ ኣብ ዝተኻየደ መበል 11 ሰሙን ቤትኪንግ ፕሪሜርሊግ ኢትዮጵያ ጋንታታት ጅማ ኣባጅፋርን ባህርዳር ከተማን ክልተ ማዕረ ተፈላሊየን። ክልቲአን ሽቶታት ጋንታ ጅማ ኣባ ጅፋር ተመስገን ደረሰ ዘመዝገበን እንትኸውን፥ ፍፁም ኣለሙን ምንይሉ ወንድሙን ድማ ናይ ጋንታ ባህርዳር ከነማ ሽቶታት ኣመዝጊቦምወን፡፡ መበል 11 ሰሙን መርሃ ግብሪ ፀወታ ቤት ኪንግ ፕሪሜርሊግ ሎሚ መዓልቲ 9 ሰዓት ዝቕፅል እንትኸውን፥ ጋንታ ኣዳማ ከተማ ምስ ጋንታ ሰበታ ከተማ ክራኸባ ኢየን፡፡
Sport,ዳይናን ኣሰልጣኒን ኣትሌቲክስ ኣይተ እሸቱ በዩ ካብዛ ዓለም ብሞት ከምዝተፈለዩ ፌዴሬሽን ኣትሌቲክስ ኢትዮጵያ ኣፍሊጡ። ኣይተ እሸቱ ብምኽንያት ዘሓደሮም ሕማም ኣብ ሆስፒታል የካቲት 12 ሓገዝ ሕክምና እናተገበረሎም ድሕሪ ምፅናሕ ትማሊ ለይቲ 20 ጥሪ 2013 ዓ.ም ህይወቶም ምሕላፉ ተሓቢሩ። እቶም ኣሰልጣኒን ዳይናን ኣትሌቲክስ፥ ኣብ ምዕባለን ውፀኢታውነትን ኣትሌቲክስ ዕዙዝ ግደ ከምዝነበሮም እቲ ፌዴሬሽን ኣፍሊጡ። ኣይተ እሸቱ በዩ፥ ኣብ ማሕበር ዳያኑ ኣትሌቲክስ ኢትዮጵያ ፀሓፊ ብምዃን፣ ኣብ ዝተፈላለዩ ውድድራት ኣትሌቲክስ እውን ንነዊሕ ኣመታት ኣብ ስራሕቲ ዳይነት ተዋፊሮም ኣትሌቲክስ ኢትዮጵያ ኣብ ምምእባል ልዑል ብፅሒት ከምዝነበሮም ተገሊፁ።
Sport,ኣሰልጣኒ  ፍራንክ ላምፓርድ ካብ ቼልሲ ኣሰልጣንነቱ ከምዝተሰናበተ እታ ጋንታ ኣፍሊጣ። ኮኾብ ተፃዋቲ ጋንታ ኩዕሶ እግሪ ቼልሲ ዝነበረን ነታ ጋንታ ካብ ማውሪዝዮ ሳሪ ሓላፍነት ዝተረከበን ፍራንክ ላምፓርድ ከም ኣቆፃፅራ ኣውሮፓውያን ካብ ወርሒ ሓምለ 2019 ጀሚሩ ብኣሰልጣኒነት እናመርሐ ፀኒሑ ኢዩ። እታ ጋንታ ኣብ ዘውፀአቶ መግለፂ፥ እዚ ውሳነ ኣዚዩ ከቢድን ኩሉ ሰብ ብቐሊሉ ንኽቕበሎ ኣፀጋሚ ክኸውን ከምዝኽእልን ገሊፃ። ላምፓርድ ኣብታ ጋንታ ዘመዝገቦ ዓወት ልዑል ምስጋና ኣለና ዝበለት ጋንታ ቼልሲ፥ ይኹን እምበር ኣብ ቀረባ እዋን ውፅኢትን ዓቕሚን እታ ጋንታ ትፅቢት ካብ ዝግበረሉ ንታሕቲ ኮይኑ ኢዩ ክትብል ኣብ መግለፂ ኣ ኣፍሊጣ። ንጋንታ ቼልሲ 18 ኣዋርሕ ዘኣክል ዘሰልጠነ ላምፓርድ፥ ኣብ ዝሓለፉ ሸሞንተ ተኸታተልቲ ፀወታታት ሓሙሽተ ግዘ ስዕረት ምትእንጋዱ ንምስንባቱ ምኅንያት ከምዝኾነ ተገሊፁ።
Sport,7ይ ሰሙን ፀወታ ፕሪሜርሊግ ኢትዮጵያ ሎሚ መዓልቲ ረፋድ ሓደ ፀዋታ ኣተኣናጊዱ። ምስ ጋንታ ሃዲያ ሆሳእና ዝተፃወተት ጋንታ ፋሲል ከነማ 1 ን 0 ብምስዓር ዓወት ኣመዝጊባ። ጋንታ ፋሲል ከነማ ተዓዊታ ንኽትወፅእ ብሕታዊት ሸቶ ዘመዝገበ ተፃዋቲ ድማ ሙጂብ ቃሲም ኢዩ።
Sport,7ይ ሰሙን ፀወታ ቤትኪንጊንግ ፕሪሜርሊግ ኢትዮጵያ ሎሚ መዓልቲ ረፋድ ሓደ ፀዋታ ኣተኣናጊዱ። ንጋንታ ባህርዳር ከተማ ዘተኣናገደት ጋንታ ሃዋሳ ከተማ 2 ን 1 ብምስዓር ዓወት ኣመዝጊባ። መስፍን ታፈሰን ኤፍሬም ኣሻሞን ናይ ሃዋሳ ሸቶታት እንተቑፅሩ፥ ብሕታዊት ሸቶ ባህርዳር ከተማ ድማ ሳለኣምላክ  ተገኝ ኣመዝጊቡዋ፡፡
Sport,ማሕበር ዊልቸር ኩዕሾ ስክዒት ኢትዮጵያ ኣባል ዓለም ለኸ ፌዴሬሽን ዊልቸር ኩዕሶ ስክዒት ኮይኑ። ማሕበር ዊልቸር ኩዕሾ ስክዒት ኢትዮጵያ ካብ ዓለም ለኸ ፌዴሬሽን ዊልቸር ኩዕሶ ስክዒት ፍቓድ ኣባልነት ምርካቡ ካብ ኮሚሽን ስፖርት ፌዴራልዝረኸብናዮ ሓበሬታ የረድእ። እዚ ድማ ስፖርታዊ ምንቅስቓስ ጉዱኣት ኣካል ካብ ውሽጢ ዓዲ ናብ ኣህጉርን ዓለም ለኻዊን ብርኪ ብምስግጋር ጉዱኣት ኣካል ኣብ ስፖርት ተሳተፍትፎኦምን ተረባሕነቶምን ንምርግጋፅ ዘኽእል ከምዝኾነ ተሓቢሩ።
Sport,ፎዴሬሽን ኩዕሾ እግሪ ኢትዮጵያ ኣብ ክልል ትግራይ ኣብ ዝርከባ ጋንታታት እናተፃወቱ ዝነበሩ ተፃወትቲ ዝተፈቐደ ፍሉይ እዋን ዝውውር ክሳብ 23 ጥሪ 2013 ዓ.ም ኣናዊሑ። እቲ ዝውውር ኣብቲ ክልል ብምኽንያት ዝነበረ ወፍሪ ምኽባር ሕጊ ኣብ ውሽጢ ኣፀጋሚ ኩነታት ከምዝነበሩ ምዃኖም ኣብ ግምት ብምእታው ካብ 26 ክሳብ 30 ታሕሳስ 2013 ዓ.ም ንሓሙሽተ መዓልቲ ተፈቒዱ ነይሩ። እቲ መናውሒ እዋን ዝተውሃበሉ መዓልቲ 29 ታሕሳስ በዓል ልደት ስለዝኾነ ከምዝኾነ እውን ፌዴሬሽን ኩዕሾ እግሪ ኢትዮጵያ ኣፍሊጡ።
Sport,ሎሚ መዓልቲ ኣብ ዝተካየደ ፀዋታ ቤትኪንግ ፕሪሜርሊግ ኢትዮጵያ ጋንታ ኢትዮጵያ ቡና እንትትዕወት ጋንታታት ሰበታ ከነማን ጅማ ኣባ ጅፋርን ድማ ማዕረ ተፈላሊየን። ሎሚ መዓልቲ ረፋድ ኣብ ዝተኻየደ ትፅቢት ዝተገበረሉ ፀዋታ ቅዱስ ጊዮርጊስን ኢትዮጵያ ቡናን ደርቢ ሸገር ብዓወት ጋንታ ኢትዮጵያ ቡና 3 ን 2 ተዛዚሙ፡፡ ክልቲአን ጋንታታት ቅድሚ ዕረፍቲ ክልተ ማዕረ ብዝኾነ ውፅኢት ፀወተአን ዝዛዘማ እንትኾና፥ ድሕሪ ዕረፍቲ ኣብ ዝነበረን ፀወታ ኣብ መወዳእታ ደቓይቅ ኢትዮጵያ ቡና ብዘቑፀረታ ሽቶ ተዓዊታ ክትወፅእ ክኢላ፡፡ ሰለስቲአን ሽቶታት ጋንታ ኢትዮጵያ ቡና ኣቡበከር ናስር ኣብ መበል 15፣ 25ን 90ን ደቕቓ ከመዝግበን ክኢሉ፡፡ ክልተ ሽቶታት ጋንታ ቅዱስ ጊዮርጊስ ድማ ሬድዋን ናስር አኣብ መበል 22 ደቒቕ ከምኡ እውን ጋዲሳ መብራቴ ኣብ መበል 30 ደቒቕ ኣመዝጊቦምወን፡፡ ድሕሪ ሰዓት ዝተራኸባ ጋንታታት ሰበታ ከተማን ጂማ ኣባ ጅፋርን ድማ ሓደ ማዕረ ብዝኾነ ውፅኢ ውድድረን ዛዚመን። ሮባ ወርቁ ንጋንታ ጅማ ኣባ ጅፋር ፍፁም ገብረማርያም ድማ ንጋንታ ሰበታ ከተማ ሸቶታት ዘመዝገቡ ተፃወትቲ ኢዮም።
Sport,"ኣብ ታሪኽ ዳይነት ኩዕሶ እግሪ ኢትዮጵያ ንብዙሓት ዓማውቲ ዝፍለጡ ውሩይ ዓለም ለኻዊ ዳይና ኣለም ንፀብህ ካብዛ ዓለም ብሞት ተፈሊም። ዳይና ኣለም ንፀበህ ፀወታታት ካብ ምምራሕ ጀሚሮም ተዓዛቢ ፀወታታት ብምዃንን ብዙሓት ዳያኔ,ኑ ኣምሂሩ ብምብቃቕ የፍለጡ፡፡ ዝሓለፉ ዓማውቲ ብምኽንያት ዘጋጠሞም ሕመም ሕክምነኦም እናተኸታተሉ ብምፅናሕ ሎሚ መዓልቲ ካብዛ ዓለም ብሞት ምፍላዮም ሶከር ኢትዮጵያ ፀብፂቡ፡፡ ስነስርዓት ቀብሮም እውን ሎሚ መዓልቲ ሰዓት 9 ስድረኦምን ፈተውቶምን ኣብ ዝተረኸቡሉ ኣብ ቤተ ክርስቲያን ቅዱስ ኡራኤል ተፈፂሙ።"
Sport,በዓል ልደት ምኽንያት ብምግባር ን100 ውሩያት ኣትሌታት ሰብ ውዕለታ ሃገር መበረታትዒ ሽልማት ገንዘብ ሎሚ መዓልቲ ኣብ ስታዲየም ኣዲስ ኣበባ ተበርኪቱሎም። እቶም ውሩያት ኣትሌታት ንሕድሕዶም ብር 3 ሺሕ ሓገዝ ገንዘብ ህያብ ብፕሬዚዳንት ማሕበር ውሩያት ኣትሌታት ኮማንደር ጌጤ ዋሚ ኣቢሉ ተበርኪቱሎም፡፡ እቲ ህያብ በቢዝተወሰነ እዋን ቀፃሊ ከምዝኸውን ዝተገለፀ እንትኸውን፥ ከምዚ ዓይነት ፅቡቕ ናይ ምትሕግጋዝን ምርድዳእን ስራሕቲ ከም ባህሊ ኮይኑ ኣብ ኩሉ ቦታ ክቕፅል ከምዝግባእ እታ ፕሬዘዚዳንት ተዛሪባ። ማሕበር ውሩያት ኣትሌታት ኢትዮጵያ ከም ኣቆፃፅራ ኣውሮፓውያን ካብ 2020 ጀሚሩ ኣባል ማሕበር ዓለም ለኸ ኢሉ እውን ማሕበር ኣፍሪካ እንትኸውን፥ ብዙሓት ስራሕቲ ከምዝሰርሕ ተገሊፁ፡፡ እቲ ሓገዝ ኣብ ቀፃሊ ቀዋሚ ኮይኑ ንኽቕፅል እናተሰርሐ ከምዝኾነ ኣብቲ እዋን ተሓቢሩ። ካብ ሞንጎ እቲ ሓገዝ ኣብ እዋን ኮሮና ካብ ፌዴሬሽን ኣትሌቲክስ ኢትዮጵያ ተሓቲቱ ዝተረኸበ ኮይኑ ፍርቁ ድማ ካብ ኣይተ ኣብነት ገብረመስቀል ዝተበርከተ ከምዝኾነ ካብ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ።
Sport,ኣብ 4ይ ሰሙን ቤትኪንግ ፕሪሜርሊግ ኢትዮጵያ ጋንታታት ሃዋሳ ከተማን ቅዱስ ጊዮርጊስን ዓወት ቀኒዑወን። ሎሚ መዓልቲ ረፋድ ጋንታ ቅዱስ ጊዮርጊስ ምስ ሰበታ ከተማ ተራኺባ 4 ን 2 ብዝኾነ ውፅኢት ብምስዓር ዓወት ኣመዝጊባ። እተን ሸቶታት ድማ ጌታነህ ከበደ፣ ኣቤል ያለው፣ ጋዲሳ መብራቴን ኣስራት እሽቱን ኣመዝጊቦምወን። ብወገን ጋንታ ሲዳማ ቡና ድማ እስራኤል እሸቱን ፍፁም ገብረማርያምን ኣመዝጊቦምወን። ድሕሪ ሰዓት ዝተረኸባ ጋንታታት ኢትዮጵያ ቡናን ሃዋሳ ከተማ ድማ ብዓወት ሃዋሳ ከተማ ተዛዚሙ። ጋንታ ሃዋሳ ከተማ 1 ን 0 ብዝኾነ ውፅኢት ዝተዓወተት እንትኸውን፥ ብሩክ በየነ ድማ ነታ ሽቶ ዘመዝገበ ተፃዋታይ ኢዩ።
Sport,ኣብ ካልኣይ ሰሙን ቤትኪንግ ፕሪሜርሊግ ኢትዮጵያ ጋንታ ሃዲያ ሆሳእና ንባህርዳር 1 ን 0 ብምስዓር ዓወት ቀኒዑዋ። ሃዲያ ሆሳእና ካብ ጋንታ ባህርዳር ከተማ ሰለስተ ነጥቢ ንኽትወስድ ዘኽአለት ሽቶ ዳዋ ሆቴሳ ኣብ መበል 90 ደቒቕ ኣመዝጊቡዋ።
Sport,ኣብ ካልኣይ ሰሙን ቤትኪንግ ፕሪሜርሊግ ደቂ ተባዕትዮ ኢትዮጵያ ወላይታ ዲቻ ኣብ ልዕሊ ኣዳማ ከተማ ዓወት ኣመዝጊባ።
Sport,ወላይታ ዲቻ ስንታየሁ መንግስቴ ብዘቑፀረን ሽቶታት ኢያ፤ 2 ን 0 ብዝኾነ ውፅኢት ክትስዕር ክኢላ። እተን ሽቶታት ኣብ 5ይን 24 ደቒቕ ከቑፅረን ኪኢሉ። ኣብ ናይ ሎሚ መዓልቲ መርሃ-ግብሪ ሎሚ መዓልቲ ድሕሪ ሰዓት ሃዲያ ሆሳእና ምስ ባህርዳር ከተማ ዝገብረኦ ፀዋታ ትፅቢት ይግበረሉ።
Sport,ኮማንደር ኣትሌት ቱሉ ፕሬዚዳንት ፌዴሬሽን ኣትሌቲክስ ኢትዮጵያ ብምዃን ተመሪፃ።
Sport,ኣትሌት ደራርቱ ንዝቕፅሉ ኣርባዕተ ዓማውቲ ፕሬዚዳንት ፌዴሬሽን ኣትሌቲክስ ኢትዮጵያ ብምዃን ክትመርሕ ኢያ፡፡ ኣትሌት ደራርቱ ቱሉ፥ ኣብ ዝሓለፉ ክልተ ዓማውቲ ተቀዳሚት ፕሬዚዳንት እቲ ፎዴሬሽን ኮይና እናገልገለት ፀኒሓ ኢያ፡፡ እታ ኣትሌት ፕሬዚዳንት ኮይና ክትምረፅ ዝኸኣለት፥ ብ27 ናይ ድጋፍ ድምፂን ሓደ ተቓውሞን ብምካብ ከምዝኾነ ካብቲ ፌዴሬሽን ዝረኸብናዮ ሓበሬታ የረድእ፡፡
Sport,ኣብ ፕሮሜርሊግ ኢትዮጵያ ጋንታ ባህርዳር ከነማ ንሲዳማ ቡና 3 ን 1 ብምስዓር ተዓዊታ። ክልተ ሽቶታት ጋንታ ባህርዳር ከነማ ፍፁም ኣለሙ ኣብ መበል 5 ን 18 ደቒቕ እንተቑፅረን ሳልሰይቲ ሽቶ ድማ ባየ ገዛሀኝ ኣብ 53 ደቒቕ ኣመዝጊቡዋ። ብሕታዊት ሽቶ ጋንታ ሲዳማ ቡና ድማ ዳዊት ተፈራ ኣብ መበል 88 ደቒቕ ከመዝግባ ክኢሉ። ቅድም ኢሉ ረፋድ ኣብ ዝተኻየደ ፀዋታ ጋንታ ሃዲያ ሆሳእና ንጋንታ ወላይታ ዲቻ 2 ን 1 ክትስዕር ክኢላ፡፡
Sport,ተቐዳደምቲ ካብ ከተማ ኪጋሊ ከባቢ ኒያሚራምቦ ተበጊሶም፡ 152.6 ኪሎ ሜተር ብምዝዋር ኣብ ማውንት ኪጋሊ ዝወድእሉ ተሪር ዓቐብ ዝነበሮ መድረኽ ጎልደስተን ዖመር ካብ ጋንታ እስራኤል ፕረሚየር ቴክ ካልኣይ ጅያኒ ማርቻንድ ካብ ታርተለቶ ኣይዞረክስ ሳልሳይ ኮይኖም ዛዚሙ። ኣብዚ ናይ ሎሚ ውድድር መትከል እዮብ መበል 14 ሄኖክ ሙሉብርሃን ኸኣ መበል 17 ኣትዮም። ናትናኤል ተስፋጽዮን ኣብ ብጫ ማልያ ካልኣይ ኮይኑ ንዝስዕቦ ዘሎ ተቐዳዳማይ ጋንታ ተረንጋኑ ፖሊጎን ቡድያክ ኣናቶሎ ናይ 28 ካልኢት ጋግ ኣንጺፉሉ ኣሎ። ናትናኤል ተስፋጽዪን እተን ንዝበልጸ መንእሰይን ዝበለጽ ኣፍሪቃውን ዝውሃባ ማልያታት'ውን ኣብ ዝባኑ'የን ዘለዋ።
Sport,ኣሌክሳንደር ገኔዝ ኣብ መኽፈቲ ጸወታ ዕዉት ናይ ውልቂ ናይ ግዜ ውድድር ኮይኑ ዝነበረ እዩ። ኣብዚ ናይ ሎሚ መድረኽ እቲ ኣብ ኩለን ዝሓለፋ መድረኻት ምስ ቀዳሞት ሽዱሽተ ክወጽእ ዝጸንሐ ሄኖክ ሙሉብርሃን ካብቲ ንውድድሩ ብ3 ሰዓትት፡ 12 ደቂቕን 14 ካልኢትን ቀዳማይ ኮይኑ ዝወጽአ ኣሌክሳንደር ገኔዝ 20 ካልኢት ድሒሩ ራብዓይ ወጺኡ፡ ናትናኤል ተስፋጽዮን'ውን ብተመሳሳሊ ግዜ 8 ኮይኑ ውድድሩ ዛዚሙ ኣሎ። ናይ ሎሚ ጸወታ ካብ ሙሀንጋ ናብ ከተማ ሙሳንዘ ናይ 124.7 ኪሎሜተር ኮይኑ ተቐዳደምቲ ኣብ መጀመርታ 9 ኪሎሜተር ን4 ኪሎሜተር 4.4 ሚኢታዊት ትረት ዓቐብ ዘለዎ ጥውይዋይ መንገዲ ወጺኦም ንኣስታተ 20 ኪሎሜተር ቁልቁለት እዩ ተጸብይዎም። ኣብ መበል 23.8 ኪሎሜተር ኸኣ 2 ኪሎሜተር ንውሓት ዘለዋ ተራር ዓቐበት ካሞንዮ ተጸብያቶም።
Sport,ኣብዚ ናይ ሎሚ ውድድር መይን ከንት ንውድድሩ ሰልስተ ሰዓት፡ 17 ደቒቕን 40 ካልኢትትን እዩ ዛዚሙ። ወዲ ጋንታኡ ንመትከል እዮብ: ቡድያክ ኣናቶሊ ካልኣይ፡ ቦይለው ኣላን ካብ ቢ ኤንዲ ቢ ሆቴልስ ሳልሳይ: ተቐዳዳማይ ተረንጋኑ ፖሊጎን መትከል እዮብ ሰለስተ ካልኢት ድሒሩ ራብዓይ፡ ሄኖክ ሙሉብርሃን ካብ ባይክ አይድ ከምኡ'ውን ናትናኤል ተስፋጽዮን ካብ ጋንታ ድሮን ሆፐር ኣንድሮኒ ጂካቶሊ ብተመሳሳሊ ሰለስተ ካልኢት ጥራይ ከሲሮም ሻዱሻይን ሻሙናይን ወጺኦም። ሄኖክ ሙሉብርሃን ንሳልሳይ ምዓልቱ'ዩ ምስ ቀዳሞት ሽዱሽተ ምውድኡ ኣብ ጽቡቕ ኣቓውማ ከምዘሎ ዘርኢ'ዩ። ድሕሪ ጸወታ ምስ ቢቢሲ ኣብ ዝገበሮ ቃል መሕተት፡ ናይ ሎሚ ጸወታ ብርቱዕ ምንባሩ ብምግላጽ ኣብ ዝመጽእ ዘሎ መድረኻት ብዙሕ ለውጢ ከምዝህሉ ገሊጹ።
Sport,ኣብ 2001 ዳግማይ ብምጅማር ክሳብ 2008 ንጎረባብቲ ሃገራት ርዋንዳ ጥራይ እዩ ዘሳትፍ ነይሩ። ከም መርኣይኡ እንትርፎ እቲ ኣብ 2006 ነቲ ውድድር ዝተዓወተሉ ኬንያዊ ፔተር ካማኡ እንተዘይኮይኑ እቲ ዝተረፈ ኩሉ ርዋንዳውያን እዮም ተዓዊቶምሉ። ነቲ ውድድር ካብ 2002 ክሳብ 2005 ንተኸታተልቲ ኣርባዕተ ዓመት ከምኡ'ውን ኣብ 2007 ዝተዓወተሉ ርዋንዳዊ ኣብርሃም ርሁማሪዛ ከኣ ልዕሊ ዝኾነ ጸብለል ኢሉ ንረኽቦ።
Sport,ዙር ርዋንዳ ክሳብ 2008 ዞባዊ ውድድር ኮይኑ ጥራይ ውድድራት ከሰላስል ድሕሪ ምጽናሕ ኣብ 2008 ብዩሲኣይ ኣፍልጦ ተዋሂብዎ ናይ 2.2 መለክዒ ሒዙ ክካየድ ጀሚሩ። 'ቱር ዲ ርዋንዳ' ኣብ መርበብ ሓበሬታኡ ኣብ ዘስፈሮ ጽሑፍ፡ እቲ ውድድር ቅድሚኡ ኣብ ዝነበረ ዓመታት ንሃገራት ብሩንዲ፣ ታንዛንያ፣ ኡጋንዳን ኬንያን ጥራይ የሳተፍ ምንባሩ ይሕብር። ኣብቲ እዋን ፕረዘደንት ሃገራዊ ፌደሬሽን ቅድድም ብሽክለታ ርዋንዳ ኮይኑ ዝተመረጸ ባይንጋን ዳይሬክተር ቴክኒክ እቲ ፌደረሽን ጆክ ቦየርን ብሓባር ብምዃን ነቲ ውድድር ዓለምለኻዊ መልክዕ ንኽሕዝ ከም ዝሰርሑ'ውን እቲ መርበብ ሓበሬታ ይገልጽ። ካብ 2008 ጀሚሩ ኸኣ ሓደ ካብ ዝበለጹ ውድድራት ቅድድም ብሽክለታ ኣፍሪቃ ክኸውን ግዜ ኣይወሰደሉን። ማዕረ ማዕሪኡ ኸኣ ተሳተፍቲ ጋንታታት ካብ ኣፍሪቃ ጥራይ ከይተሓጸራ ካብ ኣመሪካን ኣውሮጳን ክመጽኣ ጀሚረን።
Sport,እንተኾነ ሃገራዊት ጋንታ ኤርትራ ድኣ ብሰንኪ ቅጥዕታት ጥዕና እቲ ውድድር ዘይምምላኣ ካብቲ ውድድር ትተኣገድ'ምበር፡ ስም ሃገሮም ከጸውዑ ዝኽእሉ ሰልስተ ኤርትራውያን ግን ኣብቲ ውድድር መምስ ጋንታታቶም ብምዃኑ ክወዳደሩ'ዮም። ተቐዳዳማይ ሃገራዊት ጋንታ ኤርትራን ጋንታ ኤሪ-ቴልን ዝነበረ ከምኡ'ውን ንሃገራዊት ጋንታ ኤርትራ፡ ጋንታ ዞባ ደቡብ፡ ጋንታ ንኡስ ዞባ በሪኽን ዋርሳይን ዘሰልጠነ ኣኽሊሉ ሃይለ፡ ብዛዕባ እቶም ኣብ ዙር ርዋንዳ 2022 ዝወዳደሩ ኤርትራውያን፡ ናትናኤል ተስፋጽዮን፡ ሄኖክ ሙሉብርሃንን መትከል እዮብን ንህሉው ብቕዓቶም ኣመልኪቱ ሓሳቡ ኣካፊልና ኣሎ።
Sport,"ኣብቲ 21 ኪሜ ዝሸፈነ ውድድር ደቂ-ተባዕትዮ፡ ካብ ኤርትራ፡ ኢትዮጵያ፡ ሱዳን፡ ታንዛንያን ደቡብ ሱዳንን ዝመጹ ኣስታት 50 ኣትሌታት ከምዝተሳተፉ ሚኒስተር ዜና ኤርትራ የማነ ገብረመስቀል ብትዊተር ሓቢሩ። ኤርትራዊ ሳምሶን ኣማረ ካብ ዞባ ደቡብ ቀዳማይ ኮይኑ ብምዕዋቱ፡ ወርቂ መዳልያን 3000 ዶላርን ተዋሂቡ። መበል ካልኣይ ዝወጸ ኢትዮጵያዊ በላይ ጥላሁን ድማ ብሩር መዳልያን 2000 ዶላርን ረኺቡ። ሳልሳይ ደረጃ ዝሓዘ ኤርትራዊ ተሳታፊ ኦሊምፒክስ ኣሮን ክፍለ ካብ ዞባ ደቡብ ብወገኑ፡ ነሓስን መዳልያን 1500 ዶላርን ተቐቢሉ'ሎ። ኣብቲ ውድድር ካብ ዝተሳተፋ ደቂ-ኣንስትዮ ድማ፡ ኤርትራዊት ተሳታፊት ኦሊምፒክስ ናዝሬት ወልዱ ቀዳመይቲ ብምዃን ወርቂ መዳልያን 45,000 ናቕፋን ተዓዊታ ኣላ። ተሳታፊት ኦሊምፒክስ ኤርትራዊት ኣትሌት ዶልሺ ተስፉ ድማ ብሩር መዳልያን 30,000 ናቕፋን ወሲዳ።"
Sport,"ማኔጀር ጋንታ ኩዕሶ እግሪ ደርቢ ካውንቲን ንጋንታታት ማንችስተር ዩናይትድን ኢንግሊዝን ብርክት ዝበሉ ሸቶታት ዘቑጸረን ወይን ሩኒ ብዛዕባ ህይወቱ ምስ ቢቢሲ ኣውጊዑ። ንሱ ምስ ኣልኮላዊ መስተን ጸገማት ጥዕና ኣእምሮን ብዝተሓሓዝ ከበድቲ እዋናት ከም ዘሕለፈ ክገልጽ እንከሎ፡ ኣብቲ ሽዑ እዋን ዝነበሮ ዓብዪ ስግኣት ኣመልኪቱ ኣብ ዝሃቦ ምላሽ ድማ ""ምናልባት ሞት"" ኢሉ። እዚ ወዲ 36 ዓመት ብዛዕባ ኣብ ሕሉፍ ዝተጋገዮም ነገራት ክዛረብ እንከሎ እውን ""ኣዋልድ፣ ሰቲኻ መኪና ምዝዋር [ዝገበርኩዎ'ዩ] ክኸውን ይኽእል፤ ወይ ዝኾነ ሰብ ምቕታል፣ ንባዕልኻ'ውን ክትቐትል ትኽእል - እዚ እቲ ዝኸፍአ ደረጃ'ዩ"" ክብል ተዛሪቡ።"
Sport,"ሩኒ፡ ኣብቲ ካብ ግዜ ቑልዕነቱ ጀሚሩ ዝነበረ ህይወቱ ንምዝንታው ዝተሰርሐ ሰነዳዊ ምድላው ""ብጣዕሚ ጽቡቕ ቖልዓ"" ከም ዝነበረ ክዛረብ ይስማዕ። ብኣንጻሩ ኣብ ብዙሓት ጎነጻት'ውን ከም ዝተሳተፈ ብግልጽነት ተዛሪቡ። ""ናብ ሳውዝፖርት ከይድና ንብኣስ ነይርና። ቖልዓ 12 ዓመት እየ ነይረ፤ ሽዑ ብብዝሒ ምብኣስ ዓይነይ ተሃሪመ ተሰፍየ ይምለስ"" ኢሉ። ብተወሳኺ ሩኒ፡ ኣብ እዋን ንእስነቱ ናብ ሙዚቃዊ ምርኢት ይኸይድ ከም ዝነበረን ናብ ጸገም ከይኣተወ ከም ዘይምለስን ገሊጹ። ንሱ ምስ ኤቨርተን ኣካዳሚ እናሃለወ ዘጋጠሞ ነገር ክገልጽ እንከሎ ""ኣልኮላዊ መስተ ሒዘ ጽርግያ ይሳገር ነይረ፤ ኣሰልጣንየይ ኮሊን ሃርቨይ ንዓይ ከሕልፍ መኪና ጠጠው ኣቢሉ። ኣብ ቀጻሊ መዓልቲ ካብቲ ስልጠና ጎቲቱ ኣዊጺኡ 'ስማዕ ኣብ ናትካ ዕድመ ካብ ዘለዎ ርእየዮ ዘይፈልጥ ክእለት እዩ ዘለካ፤ ኣይተባኽኖ' ኢሉኒ"" ይብል።"
Sport,ኣዳላዊት ጽዋዕ ሃገራት ኣፍሪቃ ዝኾነት ካሜሩን ብፍጹም ቅላዕ ንቡርኪናፋሶ ብምስዓር ሳልሳይ ኮይና ውድድራ ዛዚማ፡፡ ኣብቲ ትማሊ ዝተኻየደ ግጥም ካሜሩን ብቡርኪናፋሶ 3 ን 0 እናተመረሐት ጸኒሓ፡ 3 ሸቶታት ብምምዝጋባ ብፍጹም ቅላዕ ክፈላለያ ተገይሩ፡፡ ካሜሩን ድማ ተዓዋቲት ኮይና፡፡ ስቲቭ ያጎ፣ ጂብሪል ኦታራን ካሜሩናዊ ኣንድሬ ኦናና ናብ ናይ ባዕሉ ልዳት፣ ብዘእተዉወን ሸቶታት ቡርኪናፋሶ 3 ን 0 እናመረሐት ነይራ፡፡ ኮይኑ ግና ኣብ ቅድሚ ደገፍታ ዝተጻወተት ሃገራዊት ጋንታ ካሜሩን፡ ስቴቨን ባሆከንን ብዘቑጸራ ሓንቲ ሽቶን ብናይ ቪንሰንት ኣቡበከር ክልተ ሸቶታትን ማዕረ ክትከውን ክኢላ፡፡
Sport,ኣብ ካሜሩን እናተኻየደ ዝርከብ መበል 33 ግጥም ኩዕሶ እግሪ ሃገራት ኣፍሪቃ፡ ዝመጽእ ሰንበት መፈጸምታ ዝረክብ ኮይኑ ሰኔጋል ናይ ዋንጫ ተጋጣሚት ምዃና ኣረጋጊጻ ኣላ፡፡ ረቡዕ ምሸት ምስ ቡርኪናፋሶ ዝተጻወተት ሰኔጋል ብኮኸብ ኣጥቃዓይ ሳዲዮ ማኔ ተሓጊዛ 3 ን 1 ብዝኾነ ውጽኢት ተዓዊታ፡፡ ምስቲ ከቢድ ንሕንሕ ዝተርኣየሉ ጸወታ ጎን ጎኒ ኢትዮጵያዊ ናይ ማእከል ዳኛ በኣምላክ ተሰማ ኣዘራራቢ ኮይኑ ኣምስዩ፡፡
Sport,እቲ ትማሊ ምሸት ዝተኻየደ ግጥም ኣብ ዋንጫ ኣፍሪቃ በኣምላክ ዝዳነየሉ መበል ሳልሳይ ጸወታ እዩ ነይሩ፡፡ ቅድሚ ሕዚ ሰኔጋል ምስ ጊኒ ከምኡ እውን ካሜሩን ምስ ኮሞሮስ ኣብ ዝገበረኦ ጸወታ ናይ ማእከል ዳይና፡ ብተወሳኺ ግብጺ ምስ ናይጄርያ ከምኡ እውን ሱዳን ኣብ ዘካየደቶ ግጥማት ድማ ብመዳይ ሓጋዚ ተንቀሳቓሲ ምስሊ (ቪኤኣር) ዳንዩ፡፡ ኮይኑ ግና ነቲ ትማሊ ሃገራት ሰኔጋልን ቡርኪናፋሶን ናብ ናይ ዋንጫ ግጥም ንምሕላፍ ዘካየደኦ ጸወታ ኢንተርናሽናል ኣርቢትር በኣምላክ ኣብ መራኸቢ ብዙሃን ኣዘራራቢ ኮይኑ፡፡
Sport,ኣብቲ ናይ ሎሚ ዓመት ቅድድም ብሽክሌታ ዙር ርዋንዳ፡ ሃገራዊት ጋንታ ኤርትራ ክትሳተፍ ትጽቢት ነይሩ። ግን ከኣ ብመሰረት እቲ ብዩሲኣይን ኣካየድቲ እቲ ውድድርን ዝወጽአ ቅጥዕታት፡ ኣባላት ሃገራዊት ጋንታ ኤርትራ ንቕጥዒ ክታበት ጸረ ኮሮናቫይረስ ስለዘየማልኡ ውድድር ክሳተፉ ከምዘይክእሉ ተፈሊጡ’ሎ። ክሳብ ሕጂ ብዘሎ ዝርዝር ተጻወትቲ ከኣ፡ ሄኖክ ሙሉብርሃን እቲ እንኮ ኣብ ዙር ርዋንዳ 2022 ዝወዳደር ኤርትራዊ ምዃኑ ተፈሊጡ’ሎ። ‘ባይክ አይድ’ ናይ ኣርባዕተ ተጻወትቲ ስማት ጥራይ ኣቕሪባ ስለዘላ፡ እቲ ኣብታ ጋንታ ዝጻወት መክሰብ ደበሳይ ሓምሻይ ኮይኑ ክኣቱ እዩ ተባሂሉ ይግመት። ብዘይካ እዚ፡ ጋንታ ‘ትረንጋኑ ፖሊጎን ሳይክሊንግ’ ኣብዚ ውድድር ትሳተፍ ስለዘላ፡ ኣብታ ጋነንታ ተጠሪኒፉ ዘሎ ኤርትራዊ መትከል እዮብ'ውን ኣብ ዙር ርዋንዳ ክስለፍ ትጽቢት ይግበር።
Sport,ዎርልድ ቱር፡ ኢስራኤል ስታርት ኣፕ ነሽን፣ ፕሮ ቲም፡ ቶታል ዳይረክት ኢነርጂ [ፈረንሳ]፡ ቢኤንድ ነቢ ሆቴልስ [ፈረንሳ]፤ ቲም ኖቮ ኖርዲክ [ሕቡራት መንግስታት ኣመሪካ]፡ ኣንድሮኒ ግዮካሊ [ጣልያን]፡ ቡርጎስ ቢኤች [ስጳኛ]። ዩሱኣይ ኮንቲነንታል ቲም፡ በንዲክሽን ሳይክሊንግ ቲም [ርዋንዳ] ፕሮ ታች ቲም [ደቡብ ኣፍሪቃ]፡ ባይክ ኣይድ [ጀርመን]፡ ቲኤስጂ ተራንጉኑ [ማሊዥያ]፡ ቲም ኮፕ [ኖርወይ]፡ ዋይልድ ላይፍ ጀነረሽን [ሕቡራት መንግስታት ኣመሪካ]፡ ቲም ኤስከይሴስ [ጀርመን]፡ ታርተሌቶ ኣይዞረክስ[በልጂም]። ሃገራውያን ጋንታታት: ርዋንዳ፣ ኣልጀርያ፣ ሞሮኮን ዓባይ ብሪጣንያን።
Sport,"ቢንያም ግርማይ ካብ መወዳእታ ጥሪ 2021 ክሳብ መወዳእታ ጥሪ 2022 ብሓፈሻ 877 ነጥቢ ብምውህላል'ዩ ካብ ኣፍሪቃወያን ተቐዳደምቲ ጸብለል ክብል ክኢሉ ዘሎ። ደቡብ ኣፍሪቃዊ ርያን ጊብሰን 677.66 ነጥቢ ብምውህላል ካልኣይ ክኽውን እንከሎ መርሃዊ ቅዱስ ብ368 ኣብ ሳልሳይ ተሰሪዑ ኣሎ። ብደረጃ ሃገራት ኣፍሪቃ ኤርትራ 1,974 ነጥቢ ብምውህላል ቀዳመይቲ ክትከውን እንከላ፡ ደቡብ ኣፍሪቃ ብ1,865.32 ካልኣይቲ ኣልጀራይ ብ855.8 ነጥቢ ብምውላል ሳልሰይቲ ኮይነን ኣለዋ። ካብ ክለባት ኣፍሪቃ ድቡብ ኣፍሪቃዊት ፕሮ ታች ብ11 ነጥቢ ቀዳመይቲ ተሰሪዓ ኣላ። ኤርትራ ብመንገዲ ቢንያም ግርማይ፡ መርሃዊ ቁዱስን በቲ 232 ነጥቢ ብምውህላል ኣብ ሻውዓይ ደረጃ ተሰሪዑ ዘሎ መትከል እዮብን ሰለስተ ተቐዳደምቲ ምስ ቀዳሞት 10 ክትሰርዕ ክኢላ ኣላ። ብዘይካ እዚ ናትናኤል ተስፋጸዮን መበል 13፡ ዳዊት የማነ መበል 15፡ ኣማንኤል ገብረእግዝኣብሄር መበል 18፡ ሄኖክ ሙሉብርሃን መበል 22 ተሰሪዖም ኣለዉ።"
Sport,ማሶን ግሪንዉድ፡ ምስ ጾታዊ ግህሰትን መጥቃዕትን ዝተሓሓዝ ክስታት ብማሕበራዊ ሚድያ ምቕራቡ ስዒቡ’ዩ ኣብ ቀይዲ ፖሊስ ዝኣተወ። ፖሊስ ማንቸስተር “ሓንቲ ሰበይቲ ንፍጻመታት ኣካላዊ ጥቕዓት ዝሕብር ናይ ስእሊን ቪድዮን መረዳእታ ኣብ ማሕበራዊ ብምጥቅዓ” እቲ ጉዳይ ክፍለጥ ከምዝኸኣለ ኣረዲኡ’ሎ። ወሲኹ ድማ “ምስዚ ናይ ግህሰትን ጥቕዓትን ክሲታት ብዝተሓሓዝ ዝተጠርጠረ ኣብ 20ታት ዕድመ ዝርከብ ሰብ ኣብ ትሕቲ ቀይዲ ከምዝኣተወ ክነረጋግጽ ንኽእል ኢና” ክብል ኣፍሊጡ። ግሪንዉድ ምስቲ ጉዳይ ብዝተኣሳሰረ ሕቶታት ይቐርበሉ ብምህላዉ ገና ካብ ቤት ማእሰርቲ ከምዘይወጽአ ይግለጽ። ጋንትኡ ማንቸስተር ዩናይትድ ብወገና ክሳብ ተወሳኺ ወግዓዊ መግለጺ ዝወሃብ ንልምምድ ኮነ ንጻወታ ናብ ሜዳ ከምዘይምለስ ሓቢራ’ላ።
Sport,"መርበብ ሓበሬታ እቲ ዙር፡ ሃገራዊት ጋንታ ኤርትራ ንቅጥዕታት መመርሒታት ጥዕና እቲ ውድድር ስለዘየማለአት ኣብቲ ውድድር ከም ዘይትሳተፍ ሓቢሮም ኣለዉ። ፕረዚደንት ፈደረሽን ቅድድም ብሽክለታ ሃገረ ርዋንዳ ሜሩንዚ ዓበደላ ንቡኩራት ሃገራዊት ጋንታ ኤርትራ ኣመልኪቱ ምስ ቢቢሲ ኣብ ዝገበሮ ቃለ መሕተት እቲ ምኽንያት ኣባላት ሃገራዊት ጋንታ ኤርትራ ክታበት ጸረ ኮሮናቫይረስ ዘይወሰዱ ከም ዝኾነ ገሊጹ። ሜሩንዚ ዓበደላ ""እቲ ምኽንያት ብዩሲኣይን [UCI] ብኣናን ንዝርገሐ ለበዳ ኮሮናቫይረስ ንምክልኻል ዝሕግዝ ሕጋጋት ወጺኡ ኣሎ። እቲ ሕጊ እንታይ እዩ ዝብል፡ ዝኾነ ኣብቲ ውድድር ዝሳተፍ ተጻዋታይ ይኹን ኣባል ጋንታ ዝተኸተበ ክኸውን ከምዘለዎ ኣብቲ ሕጊ ሰፊሩ ኣሎ። ንሕና ከምዝተረዳኣና ኸኣ ኣብ ኤርትራ ጉዳይ ክታበት ቆላሕታ ዘይተውሃቦ ጉዳይ እዩ"" ኢሉ።"
Sport,ምስ ጋንታ ኢንተርማች ዋንቲ ጎበርት ተሰሊፉ ዓለምለኻዊ ውድድራት ዘካይድ ዘሎ ተቐዳዳማይ ብሽክለታ ቢንያም ግርማይ፡ ንከም ርያን ጊብሰንን ግያኮሞ ኒዞላን ዝኣመሰሉ ብርቱዓት ‘ቮላቺስታታት’ (ሸኾኸቲ) ኣብ ቅጽበታዎ ውድድር ብምስዓር'ዩ ሓያልነቱ ኣርእዩ። እቲ ውድድር 173.2 ኪሎሜር ዝሸፈነ ኮይኑ ቢንያም ብ3 ሰዓት 50 ደቂቕን 48 ካልኢት እዩ ዛዚምዎ። ብማእከላይ ገምጋም ኸኣ ኣብ ሰዓት 45.026 ኪሎሜትር ይጉዓዝ ነይሩ።
Sport,እዚ ካብ መጀምርታ ብዙሕ ናይ ምሙላቕ ፈተነታት ዝተራኣየሉ ውድድር፡ ጉጅለታት እናሞሎቛን ብዓባይ ጉጀል እናተዋሓጣን ሓያል ምርብራብ ድሕሪ ምክያድ፡ ኣብ መወዳእታ ቢንያም ዝርከባ 46 ተቐዳደምቲ ዝሓዘት ዓባይ ጉጅለ ብጥርንፍታ ናብ ምዛዘሚ ሕንጻጽ ኣብ ዝበጽሓትሉ'ዩ ቢንያም ብሓያል ቅጽበያዊ ውድድር ካብታ ጉጅለ መሰስ ብምባል ቀዳማይ ክወጽእ ክኢሉ።
Sport,ነቲ ግጥም ንምርኣይ ናብ ስታድየም ፖል ቢያ ክኣትዉ ዝደለዩ ኣፍቀርቲ ኩዕሶ እግሪ ኣብ ከቢድ ምጽቕቓጥ ከምዝነበሩ ዝተፈነዉ ቪድዮታት የርእዩ። ካብ ሞንጎ እቶም ዝሞቱ ሰባት ሓደ ህጻን ከምዝርከቦም፡ ኤኤፍፒ ንሚንስትሪ ጥዕና እታ ሃገር ብምጥቃስ ጸብጺቡ። ካልኦት ብዙሓት ህጻናት'ውን ውኒኦም ስሒቶም ከምዝነበሩ ተገሊጹ'ሎ። እቲ ስታድየም 60 ሽሕ ሰባት ናይ ምሓዝ ዓቕሚ እንተነበሮ'ኳ፡ ብሰንኪ ለበዳ ኮሮናቫይረስ ግን ካብ 80 ሚኢታዊት ዓቕሙ ከይሰግር ተኣጊዱ ነይሩ። ኣተሓባበርቲ እቲ ግጥማት ኣብ ዝሃብዎ ርእይቶ ድማ፡ ልዕሊ 50 ሽሕ ሰባት ናብቲ ስታድየም ንምእታው ከምዝፈተኑ ኣረዲኦም።
Sport,"እዚ ግጥም ድማ ድሕሪ እቲ ምስ ኬፕቨርድ ዘጋጠማ ስዕረት ዝካየድ እዩ ክኸውን። ኣብቲ ቀዳማይ ጸዋታ 1 ብ 0 ዝተሰዓረት ኢትዮጵያ ነቲ ሎሚ ዝካየድ ግጥም ብጽቡቕ ምድላው ከምዝገበረት ኣሰልጣኒ ውበቱ ኣባተ ተዛሪቡ። ንሱ ትማሊ ኣብ ዝሃቦ ጋዜጣዊ መግለጺ፡ ""ካሜሩን ብቑዓት ተጻወትትን ጽቡቕ ተሞክሮን ከምዘለዋ ንፈልጥ ኢና። ግን ድማ ንጋንታና ዝሓሸ ውጽኢት ንምምጻእ ድልዋት ኢና ዘለና። ጋንታና ካብ ስዕረት'ያ ትመጽእ ዘላ፤ ኣብ ቀዳማይ ግጥምና 1 ብ 0 ተሳዒርና ኢና። ዳርጋ ሙሉእ ጸዋታ ሓደ ተጻዋቲ ጎዲሉና ኢና ወዲእናዮ። እዚ ድማ ንተጻወትና ብስነልቦናን ብኣካልን ዝሃሰየ ነይሩ። ሕዚ ግን ኣብ ጽቡቕ ስምዒት ተመሊስና ንርከብ"" ኢሉ።"
Sport,"ንሳቶም ትማሊ ኣብ መወዳእታ ሰዓታት ዓመተ 2021 ኣብ ከተማ ባርሴሎና ስጳኛ ብኩርሳ ዴልስ ኣብ ዝተኻየደ ውድድር እዮም ነቲ ክብረወሰን ኣመዝጊቦም። ብደቀንስትዮ እጅጋየሁ ታዬ ነቲ ርሕቐት ብ14 ደቓይቕን 19 ካልኢትን ክትዛዝም እንከላ ብደቂ ተባዕትዮ በሪሁ ኣረጋዊ ብ12 ደቓይቕን 49 ካልኢትን ብምፍጻም ነቲ ዝጸንሐ ክብረወሰን ኣመሓዪሾም። ብደቀንስትዮ ነቲ ናይ 5,000 ሜትር ናይ ዓለም ክብረወሰን ዘመሓየሸት እጅጋየሁ ታዬ ካብቲ ዝጸንሐ ብ24 ካልኢት ቀዲማ እያ ውድድራ ዛዚማ። በሪሁ ኣረጋዊ ብወገኑ ብ2 ካልኢት ከምዘመሓየሾ ዓለምለኻዊ ኣትሌቲክስ ኣፍሊጡ።"
Sport,ንስፖርት እታ ሃገር ዘመሓድር ኣካል ከምዝገለጾ፡ በደረጃ ሃገራዊት ጋንታን ተተካእትን ውቃጦ ዘለዎም ሓደሽቲ ተጻወትቲ ምምልማል ‘‘ብጥብቂ ክልክል እዩ’’፡፡ እቲ ስጉምቲ ኣብ ሕብረተሰብ ጽቡቕ መርኣያ ንምዃን ከምዝሕግዝ እውን ገሊጹ፡፡ ከም ኣብ ምክልኻል ዝጻወት ዛንግ ሊንፐንግ ዝበሉ ከዋኽብቲ፡ ቅድም ክብል ውቃጦኦም ክሽፍኑ ተነጊርዎም ነይሩ፡፡ ቻይና ካብ 2018 ጀሚራ ውቃጦ ኣብ መስኮት ቴሌቪዥን ከይረኣይ ቁጽጽር እናገበረት ጸኒሓ፡፡ ገለ ፕሮፌሽናል ተጻወትቲ እውን ውቃጦኦም ንምሽፋን ነዊሕ እጅገ ዘለዎ ክዳን ክኽደኑ ይረኣዩ፡፡ ምምሕዳር ስፖርት እታ ሃገር ኣብ ዝሃቦ መግለጺ ፡ ውቃጦ ዘለዎም ኣባላት ሃገራዊት ጋንታ ‘‘ከጥፍእዎ መኺርናዮም ኢና’’ ኢሉ፡፡ ውቃጦ ከም መፍለዪ ገበነኛታት ተገይሩ ስለዝረኣይ ኣብ ባህሊ ቻይና ቅቡል ኣይኮነን፡፡ ብሓፈሻ ኣብ ምብራቕ እስያ ምስ ገበነኛ ጉጅለታት ተኣሳሲሩ እዩ ዝረአ፡፡ ኣብ ገለ ዓሌታት ዝግበር ባህላዊ ውቃጦታት እውን ከም ናይ ዘይምምዕባል ምልክት ተገይሩ ይውሰድ፡፡
Sport,እቲ ንመበል 33 ግዜ ዝካየድ ዘሎ ውድድር ኣብ ሃገረ ካሜሩን ዝካየድ ኮይኑ፡ ንኣስታት ሓደ ወርሒ ድሕሪ ምቕጻል ብ6 ለካቲት ክዛዘም'ዩ። ዛጊት ገለ ሃገራት፡ ኣባላት ጋንትአን ክመርጻ እንከለዋ፡ ንለብዒ ኮሮናቫይረስ ኣብ ግምት ብምእታው ድማ፡ ሓንቲ ሃገራዊት ጋንታ 28 ተጻወቲ ክትመርጽ ተፈቒዱ'ሎ። ኣብቲ ውድድር ክሳተፋ ዝበቕዓ ሃገራት፡ ኢትዮጵያ፡ ኣልጀርያ፡ ቡርኲና-ፋሶ፡ ካሜሩን፡ ኬቭ-ቨርደ፡ ኮሞሮስ፡ ግብጺ፡ ኢኳቶሪያል ጒኒ፡ ጋቦን፡ ጋምቢያ፡ ጋና፡ ጊኒ፡ ጊኒ-ቢሳው፡ ኣይቮሪ-ኮስት (ኮትዲቯር)፡ ማላዊ፡ ማሊ፡ ማውሪታንያ፡ ሞሮኮ፡ ናይጀርያ፡ ሰኔጋል፡ ሴራልዮን፡ ሱዳን፡ ቱኒዝያን ዚምባብው እየን። እታ ኣብ 2019 ቻምፕዮን ብምዃን ዋንጫ ዝዓተረት ኣልጀርያ ድሮ ተጻወታ ብምሕራይ ምድላዋታ ጀሚራ'ላ። ኣልጀርያ ኣብ ዝሓለፈ ሰሙን'ውን፡ ኣብቲ ኣብ ቐጠር ዝተኻየደ ውድድር ሃገራት ዓረብ ዋንጫ ምዕታራ: ዓቢ ሞራል ከይኮና ከምዘይተርፍ ይግመት።
Sport,ጋንታ ሊድስ ዩናይትድ ትማሊ ምስ ኣርሰናል ኣብ ዝነበረ ጸዋታ ንዝተሰምዐ ዓሌታዊ ጸርፊ ስዒቡ ደገፍቲ ኣብ ቀይዲ ከምዝወዓሉ ኣፍሊጣ። እታ ጋንታ፡ ኣብ ሜድኣ ብጋንታ ኣርሰናል 4 ብ 1 ኣብ ዝተሰዓረትሉ እዋን ካብ ደገፍቲ ዓሌታዊ ጸርፊ ስለዝተሰምዐ ገለ ኣብ ቀይዲ ብምእታዎም ምጽራይ ክካየድ ከምዝጀመረ ሓለፍቲ እታ ጋንታ ገሊጾም። ንጋንታ ኣርሰናል ዝጻወት ሮብ ሆልዲን፡ ኣብ መበል 33 ደቂቓ ናብ ራብዓይ ዳኛ ከይዱ፡ ካብ ወገን ደገፍቲ ሊድስ ዩናይትድ ዓሊታዊ መጥቃዕቲ ከምዝሰምዐ ሓቢሩ። “ኣብ ሊድስ ዩናይድት ዓሌታውነት ኣይንጻወርን” ዝበለ ምምሕዳር እታ ጋንታ ብድሕሪ’ቲ ዝካየድ ምጽራይ ተሪር ስጉምቲ ክውሰድ ምዃኑ ሓቢሩ። “ዝኾነ ይኹን ደጋፊ ነቲ ዓሌታዊ ዘረባ ከምዝተዛረበ እንተተረጋጊጹ ዕድመ ልክዑ ንግጥማት ሊድስ ዩናይትድ ብኣካል ተረኺቡ ከይከታተል ክእገድ’ዩ” ኢሉ ምምሕዳር እታ ጋንታ ኣብ መግለጺኡ። ኣሰልጣኒ ጋንታ ኣርሰናል ማይክል ኣርቴታ ብወገኑ “ነዚ ከምዚ ዝበለ ነገር ደው ንምባል ብዘሕ ጻዕርታት’ኳ እንተገበርና ሕዚ ከጋጥም ምስማዕ ኣዝዩ ዘጉህይ እዩ” ኢሉ። “እቲ ጉዳይ ኣጋጢሙስ ጥርዓን ቀሪቡ’ሎ። ቀጻሊ ስራሕ ናይ መሪሕነት እዩ ዝኸውን። ብወገነይ ግን ዝብሎ ነገር የብለይን” ክብል’ውን ተዛሪቡ።
Sport,ኣብ ወርሒ ጥሪ ኣብ ካሜሮን ዝእንገድ ዋንጫ ኵዕሶ እግሪ ሃገራት ኣፍሪቃ፡ ዝተኸተቡን ተመርሚሮም ካብ ኮቪድ-19 ነጻ ዝኾኑን ጥራይ ክዕዘብዎ ከም ዝፍቐደሎም ኣካየድቲ እቲ ዓቢ ኣፍሪቃ ውድድር ኣፍሊጦም። መንግስቲ ካሜሮን፣ ፌደረሽን ኵዕሶ እግሪ ካሜሮንን ካፍን(ፈደረሽን ኵዕሶ እግሪ ኣፍሪቃ) ብሓባር ኣብ ዘውጽእዎ መግለጺ ኣብቲ ካብ 9 ጥሪ ክሳብ 6 ለካቲት 2022 ዝካየድ ውድድር፡ ዘይተኸተቡን ካብ ኮቪድ-19 ነጻ ምዃኖም መረጋገጺ ዘየምጽኡ ናብ ስታድዮማት ኣትዮም ውድድር ከም ዘይዕዘቡ ኣፍሊጦም። ኣብዚ 24 ሃገራት ዝሳተፋሉ ዓቢ ውድድር ኵዕሶ እግሪ ሃገራት ኣፍሪቃ፡ ከም ብዓል ግብጻዊ መሓመድ ሳላሕ፣ ሰኔጋላዊ ሳይዶ ማንን ዕውት ናይ ዝሓለፈ ዋንጫ ኣፍሪቃ ኣልጀርያዊ ርያድ መሓረዝን ደሚቖም ክርኣዩ ብኣግኡ ትጽቢት ተገይርሎም ኣሎ።
Sport,እቲ ኣብ ፕሪምየርሊግ እንግሊዝ እንኮ ኣፍሪቃዊ ሓላዊ ልዳት ዝኾነ ሰኔጋላዊ ኤድዋርዲ ሜንዲ፡ ናብ ዝኾነት ትኹን ኣፍሪቃዊት ሃገር ክበጽሕ ከሎ ዝለዓለ ምትብባዕ ከምዝግበረሉ ይዛረብ። ወዲ 29 ዓመት ኮኾብ ሓላዊ ልዳት ቸልሲ፡ ቅድሚ ናብታ ጋንታ ኣብ ወርሒ መስከረም 2020 ምጽምባሩ ዘይርስዑ ዓመታት ኣሕሊፉ’ዩ። ኣብዚ እዋን ድማ ነቲ ቅድሚኡ ኣብ ቸልሲ ዝነበረ ኮኾብ ሓላዊ ልዳት ፒተር ቸክ ብምትካእ ዝኾነ ዓይነት ምቁርራጽ ዘይረኣዮ ብቕዓቱ የመስክር ኣሎ።
Sport,ኣካየድቲ ናይቲ ኣብ ሃገረ ጋቦን ዝካየድ ዙር 'ላ ትሮፒካለ ኣሚሳ ቦንጎ' ሎሚ ኣብ ዘውጽእዎ ዝርዝር ብሉጻት ኣፍሪቃውያን ተቐዳደምቲ ብሽክሌታ፡ ኤርትራዊ ቢንያም ግርማይ ኣብ ዓመተ 2021 ብዘርኣዮ ብቕዓት እቲ ዝበለጸ ተቐዳዳማይ ኢሎም ሰምየሞ። ቢንያም፡ ናይ ዓመተ 2020 ዝበለጸ ኣፍሪቃዊ ተቐዳዳማይ ብምዃን ከምዝተሸለመ ይዝከር። በዚ ድማ እቲ ሽልማት ካብ 2012 ኣትሒዙ ክወሃብ ካብ ዝጅምር ኣከታቲሉ ንክልተ ዓመታት ዝተዓወተ እንኮ ኣፍሪቃዊ ተቐዳዳማይ ኮይኑ'ሎ። ካልእ ኤርትራዊ ፕሮፈሽናል ተቐዳዳማይ መርሃዊ ቅዱስ ብወገኑ፡ ንደቡብ ኣፍሪቃዊ ሪያን ጊብሰን ተኸቲሉ ሳልሳይ ክኸውን እንከሎ፡ ሄኖክ ምሉእ ብርሃን ራብዓይ ኮይኑ ተረቚሑ። ናትናኤል ተስፋጽዮን'ውን፡ መበል ሻውዓይ ብሉጽ ተቐዳዳማይ ተባሂሉ'ሎ።
Sport,ብዶክተር ሃገራዊት ጋንታ ጂምናስቲክ ኣመሪካ ነበር ላሪ ናሳር፡ ጾታዊ ጥቕዓት ዝተፈጸመን ብኣማኢት ዝቑጸራ ደቂ ኣንስትዮ 380 ሚልዮን ዶላር ክኽፈለን ምስ ማሕበር ጂምናስቲክ ኣመሪካ ተሰማሚዐን፡፡ አቲ ናይ ቤት ፍርዲ ምጉት ነቲ ስፖርት ኣመሪካ ኣዘራራቢ ዝገበረ ጽያፍ ተግባር ምስተፈጸመ ድሕሪ ሓሙሽተ ዓመት እዩ መዕለቢ ረኺቡ ዘሎ፡፡ ብጾታዊ ጥቕዓት ዝተኸሰሰ ናሳር ኣብ 2018 ማእሰርት ልዕሊ 300 ዓመት ተፈሪድዎ፡፡ ብዙሓት ተዓወትቲ ሜዳልያ ውድድር ኦሎምፒክ ዝርከበአን ደቂ ኣንስትዮ ኣትሌታት፡ እቲ ዶክተር ጾታዊ ጥቕዓት ከምዝፈጸመለን መስኪረን እየን፡፡ እቲ ስምምዕ ካብቶም ምስ ጾታዊ ጥቕዓት ብዝኣሳሰር ዝተገበሩ ዓበይቲ ስምምዓት ሓደ ኮይኑ፡ ካብቶም ነጥብታት ሓደ ጂምናስቲክስ ኣመሪካን ኮሚተ ኦሎምፒክን ነተን ጥቕዓት ዝፈጸመን ደቂ ኣንስትዮ መቐመጢ ቦርድ ኣባልነት ክህቡ ዝገብር እዩ፡፡
Sport,ወዲ 40 ዓመት ሳሙኤል ኤቶ፡ ስፖርት እታ ሃገር ንምዕባይ ሰፋሕቲ ምምሕያሻት ከምዝገብር ቃል ኣትዩ፡፡ ‘‘ተጻዋቶ ኩዕሶ እግሪ ናብ ማእከል ፖሊሲታትና ክነምጸኦም ኣለና’’ ዝበለ ኤቶ፡ ኣብቲ ዓውዲ ዝነጥፉ ሰባት ካብቲ ስፖርት ክርብሑ ምግባር ናትራ ተራ እዩ ኢሉ፡፡ ነበር ተጻወታይ ጋንታታት ባርሴሎና፣ ኢንተር ሚላንን ቼልሲን ኤቶ፡ ኣብ ናይ መሪሕነት እዋኑ ብውሑድ 10 ሜዳታት ኩዕሶ ከምዝሃንጽ እውን ቃል ኣትዩ፡፡ዉሩይ ካሜሩናዊ ተጻዋታይ ኩዕሶ እግሪ ነበር ሳሙኤል ኤቶ፡ ንፌደሬሽን ኩዕሶ እግሪ ሃገሩ ንዝቕጽሉ ኣርባዕተ ዓመታት ክመርሕ ተመሪጹ፡፡ ኣርባዕተ ግዘ ‘ኣፍሪቃዊ ተጻዋቲ እዚ ዓመት’ ተባሂሉ ዝተመረጸ ኤቶ፡ ኣብ ኮንፈደሬሽን ኩዕሶ እግሪ ኣፍሪቃ ራብዓይ ምኽትል ፕረዚደንት ንዝኾነ ሰይዶ ምቦምቦ ንጆያ ብምስዓር እዩ ፕረዚደንት ኮይኑ ተመሪጹ ዘሎ፡፡ ንፕረዚደንትነት ኩዕሶ እግሪ ካሜሩን ንምውድዳር ሸውዓተ ሰባት ተመዝጊቦም ዝነበሩ ኮይኖም፡ እቶም ሓሙሽተ ብኣጋ ነቲ ንሕንሕ ገዲፎምዎ፡፡
Sport,"ኣመሪካ ናብቲ ኣብ ቻይና፡ ቤጂንግ: ዝካየድ ናይ ሓጋይ ኦሎምፒክ - 2022 ዝዕደሙ ዲፕሎማሰኛታት ብዘይምልኣኽ ክትሕሰም ምዃና ኣፍሊጣ። ቻይና ብወገና፡ ""ኣመሪካ ብውሳነኣ ናይ ኢዳ ክትረክብ'ያ"" ክትብል ተሓንያ። መንግስቲ እታ ሃገር ከምዝሓበሮ ዝኾነ ልኡኽ ሰበስልጣን ኣመሪካ ነቶም ውድድራት ንምክትታል ናብ ቻይና ኣይክጓዓዝን እዩ። ናይዚ ምኽንያት ድማ ኣብ ቻይና ዝረአ ግህሰታት ሰብኣዊ መሰላት ዘሻቕል ብምዃኑ እዩ ክትብል ኣመሪካ ኣነጺራ። ኣትሌታት ኣመሪካ ግን ክሳተፉ ከምዝኽእሉን መንግስቲ ሙሉእ ደገፍ ከምዝገብረሎምን ተሓቢሩ’ሎ። ኣሜሪካ ዲፕሎማሲያዊ ልኡኻተይ ኣብ ኦሎምፒክ ቤጂንግ-2022 ኣይርከቡን ምባላ ንቻይና ኣቒጢዑ'ሎ። ንውሳነ ኣመሪካ ዝኾነነ ሚንስተር ጉዳያት ወጻኢ ቻይና ዝሃኦ ሊጂያን: ሃገሩ ""ተሪር ግብረመልሲ"" ከምእትወስድ ተሓንዩ።"
Sport,ብኣፍሪቃውያንን ኣብ ዓባይ ብሪጣንያን ብዝርከቡ ጋዜጠኛታት ዝተመልመሉ ሽድሽተ ኣፍሪቃውያን ብሉፃት ስፖርተኛታት ወግዓዊ ኮይኖም። ጉባኤ እቶም ጋዜጠኛታት ስም ዝርዝር እዞም ሽድሽተ ኣፍሪቃውያን ብሉፃት ስፖርተኛታት ወግዓዊ ዝገበረ እንትኾን፡ እቶም ስፖርተኛታት ድማ ኣብ 2021 ኣብ ዓለምለኻዊ መድረኽ ስም ኣፍሪቃ ዘፀውዑ እዮም። ንስኹም’ውን ናይዚ ዓመት ሽልማት ይግበኦ እዩ ንትብልዎ ስፖርተኛ ኣብዚ ድምፂ ምሃብ ትኽእሉ። ድምፂ መውሃቢ ግዘ፡ 11 ታሕሳስ ሰዓት 9፡00 ዘብቅዕ እንትኾን፡ ተዓወትቲ ድማ 29 ታሕሳስ ብፎከስ ኦን ኣፍሪካ ተሌቬዥንን ራድዮን ከምኡ’ውን ኣብ ድሕረ ገፅ ቢቢሲ ስፖርት ብወግዒ ክወጽእ’ዩ።
Sport,"ኣቦይ ገብረማርያ ረዳ ስፖርት ኣዝዮም ስለ ዝፈትዉ፡ ""እትፈትዉዎ ዓይነት ስፖርት እንታይ'ዩ"" ክትብሎም ኣይትኽእልን፤ ንኹሉ እዮም ዝፈትዉዎ። ወዶም ሄኖክ ገብረማርያም ድማ ኩዕሶ እግሪ ኣዝዩ ዝፈትዎ ዓይነት ስፖርት ስለ ዝነበረ፡ እቶም ካልኦት ኣብ ቅድሚ ዓይኑ ዝሕረዩ ኣይነበሩን። ሄኖክ ምስ መዘናታቱ ኩዕሶ ኣብ ዝጻወተሉ ግዜ እናተብኣሰ ዘሸገሮም ኣቦይ ገብረማርያም፡ ""ካብዝስ ከናግፈካ ኣለኒ"" ኢሎም ናብ ታይኮንዶ ክኣቱ ወሲኖም። ንሱ ግን ክጅምሮ እንከሎ ስለ ዘይፈተዎ ወላዲ ኣቡኡ ከይሓምቕ ዝበልዖ ነገር ዝሓሸ ክኸውን፣ ከየብኩር ድማ 'ሎሚ ኣይትኸይድን ዲኻ?' ኢሎም እግሪ እግሩ እናተኸታተሉ ክለምዶን ክመልኮን ገይሮም። ""ክጅምር ከለኹ ኣይፈትዎን ነይረ፤ ኣቦይ እዩ ወሲዱኒ። እናሰራሕኹ ውጽኢት እናርኣኹሉ ድሓር ድማ ኣብ ውድድራት ኣዲስ ኣበባ ወኪለ ክስዕር ምስ ጀመርኩ እናፈተኹዎ መጺአ"" ይብል። ንሱ፡ ኣብ ኣዲስ ኣበባ ኦሎምፒያ ተባሂሉ ዝጽዋዕ መንደር ተወሊዱ ዓብዩ።"
Sport,"ኣጥቃዓይ ሃገራዊት ጋንታ ፖርቱጋልን ተጻዋታይ ማንቸስትር ዩናይትድን ክርስትያኖ ሮናልዶ ኣብ ዓበይቲ ሊጋትን ምስ ሃገራዊት ጋንታን ብምዃን ልዕሊ 800 ጎላት ዘመዝገበ እንኮ ተጻዋታይ ኮይኑ። ክሪስትያኖ ሮናልዶ ትማሊ ማንቸስተር ዩናይትድ ንኣርሴናል 3 ብ 2 ኣብ ዝሰዓረትሉ ጸወታ: ክልተ ሸቶታት ድሕሪ ምምዝጋቡ እዩ እቲ እንኮ ኣብ ዓበይቲ ጸወታታት ልዕሊ 800 ሸቶታት ዘመዝገበ ተጻዋታይ ክኸውን ክኢሉ። ክሪስትያኖ ሮናልዶ ምስ ሃገራዊት ጋንትኡን ኣብተን ዝተጻወተለን ክለባትን ብድምር 1,097 ግዜ ብምጽዋት 801 ሸቶታት ከመዝግብ ክኢሉ ኣሎ። ክረስተያኖ ሮናልዶ ኣብ መጀመርታ ምስ ማንቸስተር ዩናይትድ ዝነበረሉን ሕጅን ብድምር 130 ሸቶታት ኣመዝጊቡ ኣሎ።"
Sport,ሃገራዊት ጋንታ ቅድድም ብሽክለታ ኤርትራ ኣብቲ ካብ 20 ክሳብ 27 ለካቲት 2022 ኣብ ርዋንዳ ዝካየድ 2.1 መዐቐኒ ዘለዎ ዙር ርዋንዳ ክትሳተፍ እያ። ካብ 2019 ጀሚሩ ብዩሲኣይ ናይ 2.1 መዐቀኒ ዝተውሃቦ ዙር ርዋንዳ፡ ኣብ ኣፍሪቃ ካብ ዝካየዱ ዙራት ምስ ላ ትሮፒካለ ኣሚሳ ባንጎ (ዙር ጋቦን) ተመሳሳሊ መዐቐኒ ብምሓዝ ኣብ ውዳብኡ፡ ጽፈቱን ትረቱን ኣብ ቅድሚት ዝስራዕ ዙር እዩ። ኣብ 2025 ቻምዮን ቅድድም ብሽክለታ ዓለም ከተካይድ ተረቊሓ ዘላ ርዋንዳ፡ ካብ ሃገራት ኣፍሪቃ ንሻምፕዮን ዓለም እተአንግድ ቀዳመይቲ ኣፍሪቃዊት ሃገር ክትከውን እያ። እዚ ንመበል 14 ግዚኡ ዝካየድ ዘሎ ዙር ርዋንዳ ኤርትራውያን ተቐዳደምቲ ኣብ ዝሓለፈ ውድድራት ድሙቕ ዓወታት እዮም ከመዝግቡ ጸኒሖም።
Sport,ሓሙሽተ ኤርትራውያን ተቐዳደምቲ ብሽክለታ ምስ 10 ካልኦት ኣፍሪቃውያን ተቐዳደምቲ ንብሉጽ ኣፍሪቃዊ ተቀዳዳማይ 2021 ተሓጽዮም። እዞም 15 ተቐዳደምቲ ኣብቲ ዓመታዊ ብኣካየድቲ ውድድር ላ ትሮፒካለ ኣሚሳ ቦንጎ (ዙር ጋቦን) ዝውሃብ ኣፍሪቃዊ ሽልማት'ዮም ተሓጽዮም። ኣብ ቅድድም ሻምፕዮና ዓለም ተሸላሚ ብሩር መዳልያ ዝኾነ ቢንያም ግርማይ፡ መርሃዊ ቅዱስ፡ ሄኖክ ሙሉብርሃን፡ ናትናኤል ተስፋጽዮንን ናሆም ዘርኣይን እቶም ንኣህጉራዊ ንሽልማት ተሓጽዮም ዘለዉ ኤርትራውያን ተቐዳደምቲ'ዮም። ጉስታቭ ባሶን፡ ኒኮላስ ዲላምኒ፡ ርያን ሂብሲን ከምኡ'ውን ልዊስ መንቲጅስ ነቲ ሽልማት ዝተሓጸዩ ደቡብ ኣድሪውያን እዮም። ቡርኪና ፋሶ ብውገና ቦፓውል ዳውሞትን ሶሊማነ ኮነ ክትውከል ኣንካላ ካሜሮን'ውን ብተመሳሳሊ ብክሎቪስ ካምዞንግን ኣርቱስ ተላን ተወኪላ ኣላ።
Sport,ኤርትራዊት ፕሮፌሽናል ተቐዳዳሚት ብሽክለታ ደሲት ኪዳን ትማሊ ኣብ ስዓታት ናይ ንግሆ ኣብ መንገዲ ማይ ነፍሒ ኣብ እዋን ልምምድ ብዘጋጠማ ሓደጋ መኪና ዓሪፋ። 10 ጥቅምቲ 2000 ዝተወለደት ፕሮፈሽናል ተቐዳዳሚት ደሲት ኪዳን፡ ካብ 2019 ጀሚራ ኣብ ናይ ዩሲኣይ ጋንታ ተጠርኒፋ ንውልቃን ንሃገራዊት ጋንታ ኤርትራን ዓበይቲ ዓወታት ከተመዝግብ ዝጸንሐት ተቀዳዳሚት እያ። ጓል 21 ዓመት ደሲት ኪዳነ፡ ኣብ 2018 ርዋንዳ ኣብ ዝተኻየደ ኣፍሪካን ኮንቲነንታል ቻምፕዮን ሺፕ ብናይ ውልቂ ናይ ግዜ ውድድርን ናይ ጽርግያ ውድድር ብናይ ጁኔርን ሲነርን ተሸላሚት ወርቂ መዳልያ ኮይና እያ። ኣብ ተመሳሳሊ ዓመት ኣብ ሻምፕዮን ዓለም ምስ ዓበይትን ውሩያትን ተቐዳደምቲ ተወዳዲራ መበል 22 ኮይና ውድድራ ምዝዛማ ኣብ ውድድር ብሽክለታ ዘለዋ ብቕዓት ዘግሃደ ውጽኢት እዩ ነይሩ። ኣብ 2019 ብናይ ውልቂ ናይ ግዜ ውድድር ቻምፕዮን ኤርትራ ኮይና ውድድራ ዝዛዘመት ደሲት ኪዳነ ኣብ ናይ ጽርግያ ውድድር'ውን ንዳናይት ፍጹም ተኸቲላ ካልኣይቲ ኮይና እያ ውድድራ ዛዚማ።
Sport,"ኣብ ስፖርት ዘለው ገለ ሰባት፡ መጀመርታ 'እንተጸቢቕኻ ጽቡቕ ይስምዓካ፤ ጽቡቕ ክስምዐካ እንከሎ ድማ ጽቡቕ ጸወታ ትጻወት' ክብሉ ሰሚዕኹም ትኾኑ'ዶ? ብታሪኽ ድማ፡ ኣትሌቲክስ ንርእስኻ እተርእየሉ መድረኽ ውድድር ኮይኑ'ዩ ከገልግል ጸኒሑ። ኣብ ውሽጢ ጸለምቲ ማሕበረሰብ ከኣ ጸጉሮም ዓብዪ ቦታ ይሕዝ። መንነት'ዩ። ጋዜጠኛ ቢቢሲ ስፖርት ፓስቲ ጉድዊን፡ ""ብኹለ መዳይ ንባዕለይ ክገልጽ ይደሊ። ሕብሪ ጸጉሪ ርእሰይ ብምልውዋጥ፣ ዝተፈላለየ ቑኖ ብምቑናን ወይ ኣፍሮ ብምግባር መንነተይ ከርኢ ይደሊ"" ትብል። ነፍሲ ወከፍ ቅዲ ጸጉሪ ርእሳ ድማ ናታ ዝተፈላለየ መንነትን እምነትን ከም ዘንጸባርቑ ትገልጽ። ስለ ዝኾነ ድማ፡ ጸጉረይ ኣካል መንነት ገይረዮ'የ ኢላ።"
Sport,ኣብ ኣርጀንቲና ብሰንበት ኣብ ሞንጎ ክልተ ናይ ሳልሳይ ዲቪዥን ጋንታታት ኣብ ዝተኻየደ ግጥም ኣብ ሞንጎ ደገፍቲ ብዝተላዕለ ዕግርግር ሓደ ኣሰልጣኒ ኣብ ሞንኩቡ ብጥይት ተሃሪሙ። ጋንታ ሁራካን ላስ ሀራስ ጋንትኦም ምስ ፌሮ ዲ ጀነራል ፒኮ ኣብ ትገጥመሉ ዝነበረት ኣብ ደገፍቲ ብዝተለዓለ ዕግርግር ተጻወትቲ ካብ ሜዳ ሃዲሞም ክወጽኡ ተገዲዶም። እቲ ኣብ ዞባ ማንዶዛ ዝካየድ ዝነበረ ግጥም፡ እቶም ደገፍቲ ጋንታ ሁራካን ላስ ሀራስ ንሓድሕዶም ብጥይት እናተተኳኾሱ ዘርኢ ተንቀሳቓሲ ምስሊ ኣብ ማሕበራዊ ሚድያ ተዘርጊሑ ይርከብ። ኣሰልጣኒ ጋንታ ፌሮ ዲ ጀነራል ፒኮ ማውሪስዮ ሮመሮ ብዝተተኾሰ ጥይት ኣብ መንኩቡ ምስ ተሃረመ ኣብ ውሽጢ እቲ ስታድዮም ሕክምናዊ ረድኤት ተገይርሉ ብቐጥታ ናብ ሆስፒታል ተወሲዱ።
Sport,ን14 ኣዋርሕ ንስጰኛዊት ክለብ ባርሲሎና ዘሰልጠነ ሮናልድ ኮማን ካብ ስርሑ ተሰጒጉ። እታ ካብ 10 ጸወታታት ላሊጋ 15 ነጥቢ ጥራይ ዘዋህለለት ክለብ ባርሲሎና ኣብ ናይ ቻምፕዮንስ ሊግ ናይ ምድብ ጸወታ'ውን ኣካታቲላ ክልተ ግዜ ተሳዒራ ኣላ። ባረሲሎና ክሳብ ሕጂ ካብ ዘካየደቶ 10 ጸወታታት ላሊጋ፡ ኣርዕተ ግዜ ዓዊታ፡ ሰለስተ ግዜ ማዕረ ወጺኣ፡ ሰለስተ ግዜ ኸአ ተሳዒራ ኣላ። ኣብ ሰሌዳ ላሊጋ ካብቲ ቀዳመይቲ ዘላ ርያል ማድሪድ ብሽዱስተ ነጥቢ ድሒራ ኣብ 9 ደረጃ እያ ተቐሚጣ ዘላ። ግኑን ስም ዘይጸንሐን ክለባት ርያል ቤትስ፡ ርያል ሶሲዳድ፡ ራዮ ቫለካኖ፡ ኣሳሱናን ኣትለቲክ ክለብን ኣብ ሰሌዳ ላሊጋ ንባርሲሎና በሊጸናኣ ዘለዋ ክለባት'የን።
Sport,ጫማ ናይቲ ውሩይ ኣመሪካዊ ተጻዋታይ ኵዕሶ ሰክዔት ዝነበረ ማይክል ጆርዳን ብጨረታ ብ1.47 ሚልዮን ዶላር ድሕሪ ምሻጡ ኣብ ታሪኽ ብዝኸበረ ዋጋ ዝተሸጠ ናይ ስፖርት ጫማ ተባሂሉ ኣብ መዝገብ ሰፊሩ። እዚ ብኽቡር ዋጋ ዝተሸጠ ጫማ ማይክል ጆርዳን፡ ኣብ 1984 ምስ ጂካጎ ቡልስ ብምዃን ንመጀመርታ ግዜ ዝተጻወተሉ ጫማ ኮይኑ፡ ፍርያት ናይኪ ኮይኑ 'አየር ሺፒንግ' ዝብል ስም ዘለዎ እዩ። 1984 ማይክል ጆርዳን ኣብ እዋን ጸወታ ናይ ናይኪ ፍርያት ዝኾኑ ጫማን ኣልባሳትን ንክጥቀም ምስ ናይኪ ውዕል ዝኣተወሉ ዓመት'ዩ ነይሩ።
Sport,ሎሚ ኣብ ቫሌንሲያ፡ 'ትሪኒዳድ አልፎንሶ ኢዲፒ' ብዝብል ኣብ ዝተኻየደ ቅድድም ጉያ ፍርቂ ማራቶን ዝተሳተፈት ኣትሌት ለተሰንበት ግደይ፡ ሓድሽ ክብረ-ወሰን ኣመዝጊባ። ለተሰንበት ነቲ ውድድር 1 ሰዓት 02 ደቒቓ ምስ 52 ካልኢታት ብምዝዛም፡ ቅድሚ ሕዚ ብኬንያዊት ኪቢዎት ካንዲ ተታሒዙ ዝጸንሐ ክብረ ወሰን እያ ሰይራ። ለተሰንበት ኣብዚ ሕዚ እዋን፡ ወናኒት ክብረ-ወሰናት 5 ሺሕ ሜትሮን 10 ሺሕ ሜትሮን ዓለም እያ። ለተሰንበት እቲ ሕዚ ሓድሽ ክብረ-ወሰን ዘመዝገበትሉ ቦታ፡ ኣብ ዝሓለፈ ዓመት ብ5 ሽሕ ሜትሮ ክብረ ወሰን ዝሰበረትሉ እዩ።
Sport,ሃገራዊት ጋንታ ደቂ ኣንስትዮ ኤርትራ ትሕቲ 20 ዓመት ኣብቲ ካብ 28 ጥቅምቲ ክሳብ 9 ሕዳር ኣብ ኡጋንዳ ዝእንገድ ውድድር ሴካፋ ክትሳተፍ እያ። እታ ሃገራዊት ጋንታ ኣብ መኽፈቲ እቲ ውድድር ኣንጻር ሃገራዊት ጋንታ ታንዛንያ ክትገጥም እያ። ሃገራውያን ጋንታታት ኤርትራን ታንዛንያን ኣብ ኮስታሪካ ንዝካየድ ዋንጫ ዓለም ደቂ ኣንስትዮ ትሕቲ 20 ዓመት ንምሕላፍ ኣብ መጀመርታ ሰሙን ናይዚ ወርሒ ተጋጢመን ምንባረን ዝዝከር ኮይኑ። ጋንታ ታንዛንያ ኣብ ኣስመራ 3 ብ 0 ክትዕወት እንከላ፡ ዕለት 9 ጥቅምቲ ኣብ ታንዛንያ ኣብ ዝገበረኦ ጸወታ ካልኣይ እግሪ ታንዛንያ ደጊማ 2 ብ0- ብምስዓራ ሃገራዊት ጋንታ ታንዛንያ ብድምር ውጽኢት 5 ብ 0 ንኤርትራ ብምስዓርን ብምግላፍን ናብ ዝቅጽል ዙር ምጽራይ ሓሊፋ ኣላ።
Sport,ሃገራዊት ጋንታ ደቂ ኣንስትዮ ኤርትራ፡ ቀዳማይ እግሪ ምጽራይ ዋንጫ ኣፍሪቃ 2022 ትማሊ ኣንጻር ሃገራዊት ጋንታ ብሩንዲ ኣብ ኣስመራ ኣብ ዘካየደቶ ግጥም 5 ብ 0 ተሳዒራ። እዚ ግጥም ካብ 2 ክሳብ 23 ሓምለ 2022 ኣብ ሞሮኮ ክካየድ መደብ ተታሒዝሉ ዘሎ ዋንጫ ሃገራት ኣፍሪቃ፡ ንምሕላፍ ዝካይድ ዘሎ እዩ። ብኣሰልጣኒ ጀማል ኢብራሂም እትስልጥን ሃገራዊት ጋንታ ደቂ ኣንስትዮ ኤርትራ ካልኣይ እግሪ ግጥማ 26 ጥቅምቲ 2021 ኣብ ቡሩንዲ ከተካይድ እያ። ሃገራዊት ጋንታ ኤርትራ ሓሙሽተ ጎል ዕዳ ሒዛ ኣብ ዘይሜዳኣ ትገብሮ ግጥም ኣዝዩ ክኽብዳ ከምዝኽእል ዝግመት ኮይኑ፡ ካብ ክልቲኤን ሃገራውያን ጋንታታት ብድምር ናይ ክልቲኡ ጸወታታት ዝሰዓረት ምስ ካብ ሃገራውያን ጋንታታት ጂቡትን ርዋንዳን ዝሰዓረት ሃገራዊት ጋንታ ክትገጥም'ያ።
Sport,ኮንፈደሬሽን ኩዕሶ እግሪ ኣፍሪቃ[ካፍ]፡ ንስታድዮም ባህርዳር ዓለምኻዊ ውድድራት ከይካየደሉ ድሕሪ ምኽልካሉ፡ ኢትዮጵያ ዓለምለኻዊ ውድድራት ከተአንግድ ከምዘይትኽእል ገሊጹ። ኣብ ዝሓለፈ ዓመታት፡ ጸወታታት ሃገራዊት ጋንታ ከአንግድ ዝጸንሐ ስታድዮም ባህርዳር፡ ውድድር ቻምፕዮንስ ሊግ ኣፍሪቃን መጻረዪ ዋንጫ ዓለምን ከይካየደሉ ካፍ ናብ ፈደረሽን ኩዕሶ እግሪ ኢትዮጵያ ኣብ ዝልኣኾ ደብዳቤ ኣፍሊጡ። ስታድዮም ባህርዳር፡ ካፍ ዘቐመጦ ረቋሒታት ብዘይምምልኡ'ዩ ውድድር ከይካየደሉ ተኣጊዱ ዘሎ።
Sport,ካፍ፡ ሃገራዊት ጋንታ ኢትዮጵያ ድሕሪ ሳምንታት ንምጽራይ ዋንጫ ዓለም ኣንጻር ሃገራዊት ጋንታ ጋና ንእትገብሮ ውድድር ኣበይ ሃገር ክትጋጠም ከምእትደሊ ቅድሚ 20 ጥቅምቲ 2021 ከተፍልጥ ብደብዳቤ ሕትኡ ኣቕሪቡ'ሎ። ፈደሬሽን ኩዕሶ እግሪ ኢትዮጵያ ኣብ ግዚኡ መልሲ እንተዘይሂቡ እቲ ጸወታ ኣብ ጋና ክካየድ እዩ። ስታድዮም ባህርዳር፡ እቲ ሜዳ ንዓለምለኻዊ ውድድር ዝብቕዕ ብቕዓት ስለዘየማልአን፡ ንተጻወትቲ፡ ንደያኑን ንኣካየድቲ ጸወታን ዝኸውን መዕረፊ ስለዘይብሉ ከምኡ'ውን እቲ ኣብቲ ስታድዮም ዝርከብ ክፍሊ ሕክምና ዝተማለአ ስለዘይኮነን'ዩ ካፍ ከልኪልዎ።
Sport,ብሰንበት 17 ጥቅምቲ 2021 ኣብ ኣውሮጳውያን ከተማታት ፓሪስ፣ ኣምስተርዳምን ሊዝበንን ኣብ ዝተኻየዱ ውድድራት ማራቶን ኢትዮጵያውያን ኣትሌታት ተዓዊቶም። ኣብ ሆላንድ ከተማ ኣምስተርዳም ኣብ ዝተኻየደ ውድድር ማራቶን ኣትሌት ታምራት ቶላ ብ2 ሰዓት 03 ደቒቓን 37 ካልኢትን ብምዝዛም ተዓዊቱ። ልኡል ገብረስላሴ ዝተባሃለ ካልእ ኢትዮጵያዊ ድማ ሳልሳይ ወጺኡ። ኬንያዊ በርናንድ ኮዬች ካልኣይ ብምዃን ነቲ ውድድር ዛዚሙ። ኣብቲ ውድድር ማራቶን ኣትሌታት ኢትዮጵያ፣ ኬንያ፣ ኤርትራን ኡጋንዳን ካብ ቀዳማይ ክሳብ ዓስራይ ንዝነበረ ደረጃ ከምዝሓዙ ተፈሊጡ። ብደቂኣንስትዮ ድማ ኬንያዊት ኣትሌት ኣንጌላ ታኑዪ ነቲ ውድድር ኣብ 2 ሰዓት፤ 17 ደቒቓን 57 ካልኢትን ነቲ ውድድር ብምዝዛም ተዓዊታ። ኢትዮጵያዊት ሄቭን ሃይሉ ሳልሰይቲ ክትኸውን ከላ ገበያነሽ ሃይሉን ወርቅነሽ ኣለሙን ራብዓይትን ሓምሸይትን ብምውጻእ ውድድረን ዛዚመን።
Sport,ኮሚቴ ኦሊምፒክ፡ ዋንጫ ዓለም በብ ክልተ ዓመት ምክያዱ፡ ኣብ ካልኦት ዓውድታት ስፖርትን መዓርነት ስርዓተ ፆታን፡ ፀገም የስዕብ እዩ ክብል ተቓዊምዎ። ዓለም-ለኸ ኮሚቴ ኦሊምፒክ (ኢይኦሲ)፡ ፊፋ፡ ናይ ደቂተባዕትዮ ዋንጫ ዓለም በብ ክልተ ዓመት ክካየድ ዝሓዞ ትልሚ፡ ንካልኦት ዓውድታት ስፖርትን መዓርነት ስርዓተ ፆታን ስግኣት ክኾን ከምዝኽእል ገሊፁ። ዋንጫ ዓለም ኩዕሶ እግርን ፀዋታታት ኦሊምፒክን በብ ክልተ ዓመት ምክያዶም፡ ኣብ ተመሳሳሊ ግዘ ክካየዱን ምድርራብ ክፈጥሩን ይኽእል’ዩ ኢሉ።
Sport,ውድድር ኦሊምፒክ ኩዕሶ እግሪ ደቂኣንስትዮ’ውን ዓብይ ቦታ ዝወሃቦ እዩ። ዓለም-ለኸ ኮሚቴ ኦሊምፒክ (ኢይኦሲ) ኣብ ዘውፅኦ መግለፂ፡ ምስ ካልኦት ውድድራት ዘጋጥም ምድርራብ “ብዝሓነት ስፖርትን ልምዓትን” የዳኽም ኢሉ። ናይ ደቂተባዕትዮ ስፖርት ዝካየድ ምዃኑ’ውን፡ ኣብ ኩዕሶ እግሪ ደቂኣንስትዮ “ዕንቅፋት” ዝፈጥር እዩ ኢሉ። ማሕበር ኩዕሶ እግሪ ኣውሮጳን 10 ሊጋት ደቂኣንስትዮ ኣውሮጳን ብሓባር ኣብ ዝሃብዎ መግለፂ፡ እቶም ትልምታት “ብጣዕሚ ጎዳእቲ” ክኾኑ ይኽእሉ’ዮም ኢሉ።
Sport,ኣብ 10 ኪሎ ሜተር ጉያ ክብረወሰን ዓለም ዝሓዘት ኬንያዊት ኣትሌት ኣንገስ ቲሮፕ ኣብ ገዝኣ ሞይታ ከምዝተረኸበትን ተጠርጣሪ ዝኾነ በዓል ገዝኣ ኣብ ቀይዲ ንምውዓል ይጽዕር ምህላዉን ፖሊስ ኣፍሊጡ። እታ ኣትሌት ኣብ ኬንያ ኢቴን ትበሃል ንኢሽተይ ገዛ ዝርከብ መንበሪ ገዝኣ ብበሊሕ ነገር ተወጊኣ ከምዝሞተት ፖሊስ ሓቢሩ። ኣብ ውድድር ሻምፒዮንሺፕ ኣትሌቲክስ ክልተ ጊዜ ነሓስ ዝረኸበት ከምኡ’ውን ኣብቲ ቅድሚ ክልተ ወርሒ ዝተኻየደ ቶክዮ ኦሎምፒክ ኣብ ናይ 5 ሽሕ ሜትሮ ውድድር ራብዐይቲ ብምዃን ዝዛዘመት ኣትሌት ቲሮፕ ጓል 25 ዓመት ነይራ።
Sport,ዝሓለፈ ወርሒ ድማ ኣብ ጀርመን ዝተኻየደ 10 ኪሎሜትር ናይ ጎደና ውድድር ‘ዉሜንስ ኦንሊ’ ሓስሽ ክብረወሰን ከምዘመዝገበት ይዝከር። ኣብ ኩነታት ኣማውታ እታ ኣትሌት ምጽራይ ይካየድ ዘሎ ኮይኑ በዓል ገዝኣ ድማ ደሃዩ ከምዘጥፍአ ፖሊስ ሓቢሩ። ኬንያዊ ኣትሌት ኢሉይድ ኪፕቾጌ ኣብ ኦሎምፒክ ውድድራት ጉያ ማራቶን ተኸታታሊ ዓወት ብምዕታር ጎብለልነቱ ኣረጋጊጹ። ኣብ 1980 ኣቆጻጽራ ፈረንጂ ተኻይዱ ኣብ ዝነበረ ኦሎምፒክ ጎበለል ነዊሕ ርሕቐት ኮይኑ ናይ ዝነበረ ኣትሌት ወዲ ሃገሩ ከምዝተክኦ’ውን ይግለጽ ኣሎ። ውደድራት ኦሎምፒክ ማራቶን ብተኸታታሊ ብምስዓር ካብ ዓለም ሳልሳይ ከምዝኾነ ዝዝረበሉ ኪፕቾጌ ነቲ ቅድድም 2 ሰዓትን 8 ደቃይቕን ምስ 38 ሴኮንድን ከምዝዛሞ ተፈሊጡ። ኣብ ዓለም ጉያ ማራቶን ዝነገሰ ወዲ 36 ዓመት ኪፕቾጌ ነቲ ካልኣይ ዝወጽአ ኔዜርላንዳዊ ኣትሌት ኣብዲ ናጌዮ ብሓደ ደቂቓን 20 ሴኮንድን መሪሕዎ ነቲ ውድድር ከምዝዛመ ተፈሊጡ’ሎ። ኣብዚ ውድድር ሳልሳይ ኮይኑ ዝተዓወተ ድማ ቤሌጄምያዊ በሽር ኣብዲ’ዩ። ንኢትዮጵያ ወኪሎም ኣብቲ ናይ ማራቶን ጉያ ዝተሳተፉ ኣትሌታት ኣሞንግዮም ካብቲ ውድድር ከምዝወጽኡ ተሓቢሩ። ክፕቾጌ ድሕሪ እቲ ውድድር ምስ ቢቢሲ ኣብ ዝገበሮ ቃለ መሕትት “ብተኸታታሊ ንኻልኣይ ግዜ ተዓዋታይ ጉያ ማራቶን ስለዝኾንኩ ባህጉ ከምዘዕወትኩ ኮይኑ’ዩ ተሰሚዑኒ። ንተረካቢ ወለዶ ድማ ከነቓቕሕ’የ ኢለ ተስፋ ይገብር” ኢሉ።
Sport,ኬንያዊት ኣትሌት ፔሬስ ጄፕቺርቺር ኣብቲ ጃፓን ዘእንገደቶ ኦሎምፒክ ቶኪዮ-2020 ተዓዋቲት ሜዳልያ ወርቂ ውድድር ማራቶን ኮይና። ንሳ ነዚ ዓወት ክትበቅዕ ዝኸኣለት ነታ ክብረወሰን ዓለም ሒዛ ዝጸንሐትን ጓል ሃገራ ዝኾነትን ብሪጊድ ኮስጊ ብምቕዳም’ዩ። ኮስጊ ካልኣይ ክትወጽእ ከላ ኣሜሪካዊት ሞሊ ሲደል ከኣ ተዓዋቲት መዳልያ ነሓስ ክትኸውን በቒዓ። ንኢትዮጵያ ዝወከለት ኣትሌት ሮዛ ደረጀ ንሞሊ ብምስዓብ ራብዓይ ደረጃ ብምሓዝ ዛዚማ።
Sport,ብኣቆጻጽራ ኣውሮጳ ኣብ 1995 ኣብ ኤርትራዊት ከተማ ዓሰብ ዝተወለደ ኣማኑኤል ጴጥሮስ፡ ኣብ ክልተ ዓመቱ ምስ ስድራ ቤቱ ናብ ትግራይ ከይዱ፡፡ ክሳብ 16 ዓመቱ ድማ ኣብታ ኣብ መንጎ ከተማታት መቐለን ዓዲግራትን እትርከብ ከተማ ውቕሮ ዓብዩ፡፡ ካብ 2012 ጀሚሩ ኣብ ዓውዲ ስፖርት ጉያ ዝነጥፍ ዘሎ ኣትሌት ኣማን፡ ኣብ ዝተፈላለዩ ኣህጉራውን ዓለም ለኻውን ውድድራት ብምስታፍ ብዘምዘገቦም ዓወታት ካብቶም ጽቡቕ ሽም ዘለዎምን ዝያዳ ትጽቢት ዝግበረሎምን መንእሰይ ኣትሌታት ሓደ እዩ፡፡ ብፍላይ ኣብ ሻምፒዮና ጀርመን ብዙሓት መዳልያታት ዝዓተረ ኣማን ጴጥሮስ፡ በቲ ኣብ 2020 ኣብ ቫለንሺያ ዘመዝገቦ ሰዓት፡ ናይ ሃገረ ጀርመን ክብረ ወሰን ማራቶን ሒዙ ይርከብ፡፡ ኣብዚ እዋን ድማ ካብቶም ንሃገረ ጀርመን ኣብ ኦሎምፒክ ቶክዮ ብማራቶን ዝውክሉ ኣትሌታት ሓደ ኮይኑ፡ ብርቱዕ ምድላው ይገብር ከምዘሎን ተዓዋቲ ሜዳልያ ንምዃን ከምዝጽዕርን ምስ ቢቢሲ ኣብ ዝገበሮ ጻንሒት ገሊጹ፡፡
Sport,ኢንስታግራም፡ ናይታ ናይ ዓለምና ፈጣን ጓል ኣንስተይቲ ኣትሌት ተሸላሚት ወርቂ ሜዳልያ ዝኾነት ኣትሌት ኢሌን ቶምፕሶን -ሄራህ፡ መጥቀሚ ኣካውንታ ብጌጋ ከም ዝዓጸዮ ኣፍሊጡ። ቶምሶን-ሄራህ፡ ኣብ ውድድር 100ን 200 ሜትሮታት ጉያ ተዓዋቲት ምዃና ዘርኢ ተንቀሳቓሲ ምስሊ ኣብ ኢንስታግራም ኣካውንታ ኣካፊላ ነይራ። ወናኒ ኢንስታግራም ኩባኒያ ፌስቡክ ግን፡ ኣብ ዝሓለፈ ሰሉስ ኣብቲ 'ብጌጋ እዩ' ዝብል ምኽንያት ዝተውሃቦ ስጉምቲ፡ ኣካውንት ናይታ ብልጽቲ ጎያዪት ዓጽዩ [ብሎክ] ነይሩ። እታ ናይ ዓለምና ፈጣን ጎያዪት ድሕሪ ሒደት ሰዓታት ኣካውንታ ከም ዝተኸፍተ ተፈሊጡ። ኢንስታግራም፡ ካብ ወነንቶም ዘይፍለጡ ምስልታት ብዝምልከት ኣዝዩ ብርቱዕ ሕጊ 'መሰል ሕታም' እዩ ዝኽተል ተባሂሉ።
Sport,ብናይ ክልተ መዓልታት ኣፈላላይ ክብረ ወሰን ዓለም ከመሓይሻ ዝኽኣላ ኣትሌት ለተሰንበት ግደይን ሲፈን ሓሰንን ዳግም ኣብቲ ዓብዪ መድረኽ ኣትሌቲክስ ዝኾነ ኦሎምፒክ ቶክዮ ን10 ሽሕ ሜትሮ ክነሓንሓ እየን። እዘን ኣትሌታት ኣብዚ መድረኽ ንኻልኣይ ግዜ’የን ዝራኸባ ዘለዋ። ኣብ ኦሎምፒክ ሪዮ ውድድር 10 ሽሕ ሜትሮ ናይ ዓለም ክብረወሰን ብምምሕያሽ ሜዳሊያ ወርቂ ዝወሰደት ኣልማዝ ኣያናን ኣብቲ እዋን ተነሓናሒት ዝነበረት ቪቪያን ቺርዮትን ኣብቲ ኦሎምፒክ ተሳተፍቲ ስለ ዘይኮና፡ መጻኢ ቀዳም ኣብ ዝካየድ ውድድር ፍጻመ 10 ሽሕ ሜትሮ እቲ ሜዳሊያ ወርቂ ካብ ለተሰንበት ግደይ ወይ’ውን ሲፈን ከም ዘይወጽእ ትጽቢት ይግበር። ኣብዚ ውድድር ካልኦት ኣብ መሐለውታ ዘለዋ ተወዳደርቲ ጽጌ ገብረሰላማን ጸሃይ ገመቹን ንኢትዮጵያ ክውክላ እየን፤ ኬንያዊት ሄለን ኦቢሪ’ውን ሓንቲ ካብኣተን እያ። ኣትሌታት ለተሰንበትን ሲፈንን፡ ብ2019 ኣብ ቀጠር ዶሃ ኣብ ዝተኻየደ ሻምናይ ኦሎምፒክ ኣትሌቲክ ዝተራኸባ ኮይነን፡ ሲፈን ወርቂ ክትወስድ እንከላ ለተሰንበት ካልኣይቲ ኮይና።
Sport,"ኢትዮጵያዊ ኣትሌት ሰለሞን ባረጋ ኣብቲ ኣብ ጃፓን ዝካየድ ዘሎ ውድድር ኦሊምፒክ ቶክዮ ወርቂ መዳልያ ተዓዊቱ። እቲ ኣብ ናይ 10,000 ሜትሮ ጉያ እግሪ ቀዳማይ ኮይኑ ዝተዓወተ ኣትሌት፡ ኣብ መወዳእታ ብዘርኣዮ ቅልጣፈ መወዳድርቱ ከርክብዎ ኣይክኣሉን። ሰለሞን፡ 27፡43፡22 ግዜ ብምምዝጋብ፡ ኣሰር ናይቲ ክብረወሰን ዓለም ዝወነነ ጆሽዋ ቼፕተገይ ተኸቲሉ'ዩ ውድድሩ ዛዚሙ ዘሎ። ዓወት ናይቲ ኢትዮጵያዊ፡ ነቶም ኣብቲ ቦታ ዝተረኽቡ ኢትዮጵያውያን ኣዝዩ ከምዘሐበኖም ጸብጻባት ሓቢሮም።"
Sport,63 ሽሕ ብዝሒ ህዝቢ ጥራይ ዘለዋ ቤርሙዳ ኣብ ዓለም ፈላመይቲ ወርቂ ሜዳሊያ ኦሎምፒክ ዝተዓወተት ዝነኣሰ ብዝሒ ህዝቢ ዘለዋ ሃገር እያ። ኣብ ቶክዮ ይካየድ ኣብ ዘሎ ውድድር ኦሎምፒክ 2020፡ ኣትሌት ፍሎራ ዱፊ ትማሊ ንሃገራ ወኪላ ተወዳዲራ። ኣብቲ ብደቂ ኣንስትዮ ዝተኻየደ ውድድር ትራይትሎን [ሰለስተ ዓይነታት ስፖርት ዘጣመረ ውድድር] ድማ ወርቂ ሜዳሊያ ተዓዊታ። ውድድር ትራይትሎን 51 ኪሎ ሜትሮ ዝሽፍን እዩ። ቤርሙዳ ከኣ ካብ ኒውዮርክ ብ15 ዕጽፊ ዝነኣሰት'ያ። እዚ ማለት እታ ሃገር ካብ ጫፍ ናብ ጫፍ ተደሚራ 40 ኪሎ ሜትሮ እያ። እዛ ጓል 33 ዓመት ኣትሌት ንራብዓይ ግዜ ኣብ ኦሎምፒክ ክትሳተፍ እንከላ፡ እቲ ብሰሉስ ዝነበረ ውድድራ ብሓደ ሰዓት 55 ደቒቕን 36 ካልኢትን ዛዚማ። ካብ መወዳድርታ ኢንግሊዛዊት ጆርጂያ ታይለር ብራውንን ኣመሪካዊት ኬቲ ዛፈሬስን ብልዕሊ ሓደ ደቒቕ ቐዲማ እያ ኣትያ። እዚ ውጽኢት ሓንቲ ካብተን በቲ ዓውዲ ብሉጽ ውጽኢት ዘለወን 56 ደቂ ኣንስትዮ ዝገብራ ኮይኑ ኣሎ።
Sport,ቅድሚ ሓደ ወርሒ፡ ኣብ ክልተ መዓልቲ ኣፈላላይ ውሽጢ ብልዕሊ 15 ካሊእት ተመሓይሹ፡ ኣብ ኢድ ኣትሌት ለተሰንበት ግደይ ዝኣተወ ክብረ ወሰን ፀዲቑ። ላዕለዋይ ኣካል ኣትሌቲክስ ዓለም፡ ውድድር ኦሎምፒክ ቶኪዮ ምስተጀመረ ድሕሪ ሒደት መዓልታት፡ ቅድሚ ኣርባዕተ ኣዋርሕ ኣብ ኦሎምፒክ ሪዮ ብኢትዮጵያዊት ኣልማዝ ኣያና ተታሒዙ ዝነበረ ክብረ ወሰን 10 ሽሕ ሜትር፡ ብኽልተ ኣትሌታት ብተኸታታሊ ከምዝተሰበረ ኣፅዲቑ። ክብረ ወሰን እቲ ውድድር፡ ፈለማ ብኢትዮጵያዊት፡ ዜግነት ኔዘርላንዳዊት ዝኾነት ሲፋን ሓሰን፡ ኣብ ሄንግሎ ኣብ ወርሒ ሰነ 29/2013 ዓ. ም 29:06.82 ብምጉያይ ብ10 ካሊእት ብምምሕያሽ ነቲ ክብረ ወሰን ዓቲራ ኔራ። እንተኾነ ናይ ሲፋን ክብረወሰን፡ ልዕሊ ክልተ መዓልታት ከይፀንሐ፡ ኣብ ሄንግሎ ኣትሌት ለተሰንበት ግደይ 29:01.03 ብምጉያይ፡ ብሓሙሽተ ካሊእት ብምምሕያሽ ነቲ ክብረወሰን ተቖፃፂራ።
Sport,ሎሚ ካብ ሰዓት 11:45 ጀሚሩ ኣብ ስታድዮም ባህርዳር ዝተኻየደ ጸወታ ሃገራውያን ጋንታታት ኤርትራን ኢትዮጵያን ውድድር ሴካፋ ትሕቲ 23 ዓመት ብዓወት ሃገራዊት ጋንታ ኤርትራ ተዛዚሙ። ጸወታ ቅድሚ ዕረፍቲ ብዘይ ሽቶ ድሕሪ ምዝዛሙ ኣብ ልዕሊ ሃገራዊት ጋንታ ኢትዮጵያ 3 ሽቶታት ዘመዝገበን ብሸቶ ነቲ ውድድር ዝመርሖ ዘሎን ኣጥቃዓይ ሃገራዊት ጋንታ ኤርትራ ዓሊ ሱሌማን ኣብ መበል 81 ደቒቕ ብጸጋሙ ዝቐልዓ ንሃገራዊት ጋንታ ኤርትራ መሪሕነት ከተትሕዛ እንከላ ንዕኡ ኸኣ ኣብዚ ውድድር ራባዓይቲ ሽትኡ ኮይናትሉ። ተጻወትቲ ሃገራዊት ጋንታ ኢትዮጵያ ጸወታ ቅድሚ ምውድኡ ሸቶ ንምምዝጋብ ኣብ ዝገበርዎ ጻዕሪ ኣብ መበል 90 ደቒቕ ኣጥቃዓይ ሃገራዊት ጋንታ ኢትዮጵያ ኣቡበከር ናሲር ሸቶ ኣመዝጊቡ ጸወታ ሓደ ብሓደ ብምዝዛሙ ብዘይ ተወሳኺ ግዜ ናብ ፍጹም ቅላዕ ኣምሪሐን። ኣጥቃዓይ ሃገራዊት ጋንታ ኢትዮጵያ ኣቡበከር ናሲር ኣብዚ ውድድር ሰለስተ ሸቶታት ብምምዝጋብ ንዓሊ ሱሌማን ተኸቲሉ ብብዝሒ ሽቶ ኣብ ካልኣይ ተቐሚጡ ዘሎ እዩ። ኣብ ፍጹም ቅላዕ ሃገራዊት ጋንታ ኤርትራ 3 ብ2 ብምዕዋታ ካብ ሃገራውያን ጋንታታት ኡጋንዳን ዲሞክራስያዊት ሪፓብሊክ ኮንጎን ዝስዓረት ንሓሙሻይ ደረጃ ክትጻወት እያ። ኣብቲ ኣብ ኢትዮጵያ ከተማ ባህርዳር ካብ 17 ሓምለ 2021 ጀሚሩ ዝካየድ ዘሎ ውድድር ሴካፋ ትሕቲ 23 ዓመት ካብ ምድብ ክልተ ዝተገለፋ ሃገራውያን ጋንታታት ኤርትራን ኢትዮጵያን ንካልኣይ ግዜ እየን ሎሚ ጸወታ ኣካይደን።
Sport,ኣብቲ ኣብ ኢትዮጵያ ከተማ ባህርዳር ካብ 17 ሓምለ 2021 ጀሚሩ ዝካየድ ዘሎ ውድድር ሴካፋ ትሕቲ 23 ዓመት ካብ ምድብ ክልተ ዝተገለፋ ሃገራውያን ጋንታታት ኤርትራን ኢትዮጵያን ንካልኣይ ግዜ ሎሚ ጸወታ ከካይዳ እየን። ኣብ ናይ ሎሚ ዓመት ውድድር ሴካፋ ትሕቲ 23 ዓመት ኣብ ሰለስተ ምድብ ዝተመደባ ትሽዓተ ሃገራት እየን ዝሳተፋ ዘለዋ። ብመሰረት ኣቀዲሙ ዝወጽአ መደብ፡ ካብ ምድበን ቀዳሞት ኮይነን ዝወጽአ ብቀጥታ ክሓልፋ እንከለዋ ካብተን ካብ ምድበን ካልኣይ ኮይነን ዝዛዘማ ሰለስተ ሃገራውያን ጋንታታት ኸኣ እታ ዝሓሸ ነጥቢ ዘለዋ ሃገር ናብ ዝቅጽል ምድብ ትሓልፍ። ካብቲ ኡጋንዳ ታንዛንያን ዲሞክራስያዊት ሪፓብሊክ ኮንጎን ዝነበረኦ ቀዳማይ ምድብ፡ ሃገራዊት ጋንታ ታንዛንያ ብኣርባዕተ ነጥቢ ቀዳማይቲ ኮይና ናብ ፍርቂ ፍጻመ ሰጊራ። ካብቲ ብሩንዲ ኤርትራን ኢትዮጵያን ዝነበረኦ ካልኣይ ምድብ ኸኣ ሃገራዊት ጋንታ ብሩንዲ ብኣርባዕተ ነጥቢ ከትሰግር እንከላ ካብቲ ኬንያ ደቡብ ሱዳንን ጅቡትን ዝነበረኦ ሳልሳይ ምድብ ኸኣ ኬንያ ብሽዱሸተ ነጥቢ ናብ ፍርቂ ፍጻመ ሰጊራ።
Sport,ፍሊፒናዊ ኮኸብ ተጓሳጣይ ማኒ ፓክዮ ኣብቲ ኣብ ዝቕጽል ዓመት ዝካየድ ፕረዚደንታዊ መረጻ ክወዳደር እዩ፡፡ ፓክዮ ኣብቲ ነታ ሃገር ዝመርሕ ዘሎ ውድብ ፒዲፒ-ላባን ብዘሎ ሓደ ጉጅለ እዩ ክወዳደር ተሓጽዩ ዘሎ፡፡ እቲ ኣብ ዓውዲ ጉስጢት ደሚቑ ዝርከብ ወዲ 42 ዓመት ሰብኣይ፡ ኣብ ፓርላማ ፊሊፒንስ ሰናተር እዩ። ነታ ሃገር ዝመርሕ ዘሎ ኣዘራራቢ ፕረዚደንት ሮድሪጎ ዱተርተ ንተወሳኺ እብረ ከይወዳደር ዝተኸልከለ ኮይኑ፡ ብገለ ኣባላት ሓደ ተቓዋሚ ውድብ ግና ንምክትል ፕረዚደንት ክወዳደር ተመሪጹ ኣሎ፡፡ እንተኾነ እዚ ተመሊስካ ስልጣን ንምሓዝ ዝግበር ፈተነ እዩ ዝብል ነቐፌታ ኣስዒብሉ እዩ፡፡ ምስ ዱተርተ ብምዃን ንፕረዚደንትነት ክወዳደር ዝተሓረየ ከሪስቶፈር ቦንግ ጎ ግና ንዱተርተ ብምትካእ ፕረዚደንት እታ ሃገር ንምዃን ፍቓደኛ ኣይኮነን፡፡
Sport,"ፕሮፌሽናል ተቐዳዳማይ ብሽክለታ መርሃዊ ቅዱስ ካብ 2022 ጀሚሩ ምስ ኣመሪካዊት ጋንታ 'ኢኤፍ ኤዲኬሽን ኒፓ' ክጽንበር ክታሙ ከምዘንበረ ንሱን እታ ዘፈረመቶ ጋንታ ብትዊተር ሓቢሮም። ዕዉት ናይ ውልቂ ናይ ግዜ ውድድር ቻምፕዮን ኤርትራ 2021 ዝኾነ ወዲ 27 ዓመት ኦሎምፒካዊ ተወዳዳራይ መርሃዊ ቅዱስ ምስ ካዛኪስታናዊት ጋንታ ኣስታና ንሰለስተ ዓመት ድሕሪ ምጽዋት'ዩ ናብዛ ኣመሪካዊት ጋንታ ዝሰጋገር ዘሎ። መርሃዊ ቅዱስ ምስ ጋንታ ኣስታና ብምዃና ኣብ 2019 ዕዉት ብጫ ማልያ ዙር ርዋንዳ ኮይኑ ምንባሩ ዝዝከር እዩ። መርሃዊ ቅዱስ ኣብ ትዊተር ኣብ ዝጸሓፎ መልእኽቲ ""ናብ ጋንታ ኢኤፍ ምጽንባረይ ኣዝየ ሕጉስ'የ፡ ኣብ ስረሐይ ናብ ዝለዓለ ብራኽ ናይ ዓወት ክድይብን ነዛ ሓዳሽ ጋንታይ ዓቢ ኣበርክቶ ክገብርን'የ"" ብምባል ምስ ጋንታ ኣስታና ዝነበሮ ጻንሒት ኣመስጊኑ።"
Sport,ካብ 163 ሃገራት ዝተወከሉ ልዕሊ 4 ሽሕ ስፖርተኛታት ኣብ ቶክዮ ፓራሎምፒክ ይሳተፉ ኣለዉ። ንሳቶም ዝኾነ ሎሚ ምሉእ ጥዕና ዘለዎ ሰብ ጽባሕ ንጉሆ ብዝተፈላለየ ጉዱእ ኣካል ክኸውን ስለዝኽእል ሕብረተሰብ ክርድኣና ኣለዎ ኢሎም።
Sport,ምስ ቤልጂማዊት ጋንታ ዋንት ጎርት ዝቀዳደም ኤርትራዊ ተቀዳዳማይ ብሽክለታ ቢንያም ግርማይ፡ ኣብ ፈረንሳ ኣብ ዘካየዶ ውድድር ንስሙያት ተቐዳደምቲ ዓለም ብምስዓር ቀዳማይ ወጺኡ።
Sport,"ቢንያም ኣብቲ 172.55 ኪ.ሜ ዝሸፈነን 1.1 ደረጃ ዝዕቀንን ግራንድ ባሳንኮን ዱቡስ ተባሂሉ ዝጽዋዕ ወድድር'ዩ ብቕጽበታዊ ውድድር ንመጋጥምቱ ብምስዓር ቀዳማይ ወጺኡ። ቢንያም ግርማይ ኣብ ትዊተር ጋንትኡ ኣብ ዘመሓላልፎ ናይ ሓጎስ መልእኽቲ፡ ""ኣዝዩ ዝድነቕ መዓልቲ'ዩ በዚ ኣብ ኣውሮጳ ዘመዝገብክዎ ናይ መጀመርታ ዓወተይ ኣዝየ ሕጉስ'የ፡ ነቶም ንዓወተይ ዝሰርሑ ደቂ ጋንታይ ኸኣ ኣዝየ የመስግኖም"" ኢሉ።"
Sport,ኢትዮጵያዊት ኣትሌት ያለምዘርፍ የሁዋላው፡ ኣብ ሰሜን ኣየርላንድ ኣብ ዝተኻየደ ውድድር ጉያ ፍርቂ ማራቶን ሓድሽ ክብረወሰን ኣመዝጊባ። ጓል 22 ዓመት ያለምዘርፍ ነቲ ውድድር ብ63 ደቒቕን 45 ካልኢትን ዝዛዘመት ኮይና፤ ነቲ ቅድም ክብል ብኬንያዊት ሩት ቼፕንጌቲች ተታሒዙ ዝነበረ ክብረወሰን ብ19 ካልኢታት ኣመሓይሻቶ'ላ። እታ ኣትሌት ንምሉእ እቲ ውድድር ኣብ ውሽጢ ናይ ክብረወሰን ናህሪ ኮይና ከምዝወደኣቶ ተፈሊጡ። ካልእ ኢትዮጵያዊ ኣትሌት ጀማል ይመር ድማ ነቲ ብደቂተባዕትዮ ዝተኻየደ ተመሳሳሊ ውድድር ብ60 ደቒቕን 29 ካልኢትን ብምዝዛም ተዓዊቱ።
Sport,ጸላም ደቡብ ኣፍሪቃዊት ክጎታትሶ ጓል 12 ዓመት እንከላ ነይሩ ብሰንኪ ወርሻኣዊ ጸገማት እግራ ተቖሪጹ። እንተኾነ ግን ኣብ ዓረብያ ኮይና ጸወታ ቴኒስ ክትወዳደር ጀሚራ። በቲ እተርእዮ ዘላ ብቕዓት ካብ ፕረዚደንት ደቡብ ኣፍሪቃ ናእዳ ተጎናጺፋ እያ።
Sport,"ፕረዚደንት ታንዛንያ ሳምያ ሱሉሁ ሓሰን ንደቂኣንስትዮ ተጻወትቲ ኩዕሶ እግሪ ኣመልኪታ ኣብ ዝሃበቶ ርእይቶ ""ጸፊሕ ኣፍልቢ"" ስለዘለወን ንመርዓ ተመረጽቲ ኣይኮናን ምባላ ካብ ብዙሓት ተጠቀምቲ ማሕበራዊ መራኸቢታት ነቐፌታ ኣስዒቡላ። እታ ፕረዚደንት፡ ተጻወትቲ ኩዕሶ እግሪ እታ ሃገር ኣብ ጸወታታት ኩዕሶ እግሪ ማእከላይን ምብራቕን ኣፍሪቃ - ሴካፋ ትሕቲ-23 ዓመት ንዝዓተርዎ ዋንጫ ከበርከቱላ ኣብ ቤተ መንግስቲ ዳረ ሰላም ኣብ ዝተረኽቡሉ ኣጋጣሚ እያ ነዚ ዝበለት። ""ኣብዚ ኣምጺእና ተር እንተነብለን፡ እተን ጸፊሕ ኣፍልቢ ዘለወን፡ ኣወዳት'የን ምበልኩምወን"" ኢላ። ገሊአን እኳ ሓዳር እንተገበራ፡ መብዛሕትአን ኣይተመርዓዋን ዝበለት እታ ፕረዚደንት ""ብምኽንያት እቲ ቅርጸን፡ መርዓ ሕልሚ እዩ"" ኢላ።"
Sport,ትማሊ ኣብ ኣዲስ ኣበባ፡ ስታድዮም ኣበበ በቂላ ካልኣይ እግሪ ግጥም ምጽራይ ዋንጫ ዓለም ትሕቲ 20 ዓመት ኣንጻር ሃገራዊት ጋንታ ጅቡቲ ዝገጥመት ሃገራዊት ጋንታ ደቂ ኣንስትዮ ኤርትራ ብድምር ውጽኢት 6-1 ብምስዓር ናብ ዝቅጽል ምጽራይ ሓሊፋ። ሃገራውያን ጋንታታት ኣፍሪቃ፡ ኣብቲ ኣብ ኮስታሪካ ኣብ ዝመጽእ ዓመት ዝካየድ ዋንጫ ዓለም ደቂ ኣንስትዮ ትሕቲ 20 ዓመት ክልተ ኮታ እዩ ተዋሂብውን ዘሎ። ኣብ ቀዳማይ ዙር ምጽራይ ዋንጫ ዓለም ሃገራዊት ጋንታ ኤርትራ ኣንጻር ሃገራዊት ጋንታ ጅቡቲ'ዩ በጺሕዋ። እዘን ክልተ ሃገራውያን ጋንታታት ፊፋ ብዝሃቦ ውሳን ኣብ ሳልሰይቲ ሃገር ክጋጠማ'ዩ ተሓራዩ፡ በዚ መሰረት ቀዳማይ ግጥመን ብሰንበት ብምክያድ፡ ኣብቲ ጸወታ ሃገራዊት ጋንታ ኤርትራ 3-1 ብምዕዋት ላዕለዋይ ኢድ ሒዛ'ያ ናብዚ ትማሊ ዘካየደቶ ካልኣይ ጸወታ ኣትያ።
Sport,ብሰንኪ ኮሮናቫይረስ ንሓደ ዓመት ዝተሰሓበ ዋንጫ ሃገራት ኣፍሪቃ ሽሙ ከይቐየረ [ዋንጫ ሃገራት ኣፍሪቃ 2021] ካብ 9 ጥሪ ክሳብ 6 ለካቲት 2022 ኣብ ካሜሮን ክካየድ እዩ። እተን ንውድድር ዋንጫ ሃገራት ኣፍሪቃ ዝሓለፋ 24 ሃገራት ምድበን ንምፍላጥ ዕጫ ወዲቕለን ኣሎ። ዕውትቲ ዋንጫ ሃገራት ኣፍሪቃ ዝኾነት ኣልጀርያ ኣብ ምድብ ሓሙሽተ ምስ ሃገራት ኣይቮሪኮስት፡ ሴራልዮንን ኢኳተርያል ጊንን በጺሕዋ ኣሎ። ኣብቲ እዋን ምውዳቕ ዕጫን ምድልዳል ምድብን ፕረዚደንት ካፍ ፓትሪስ ሞሴፐ፡ ካሜሪናዊ ገዲም ተጻዋቲ ሮጀል ሚላ፡ ኣይቮርያዊ ዲደር ድሮግባ፡ ሴኔጋላዊ ኣልሓጂ ድዩፍን ካሜሮናዊ ሳሚኤል ኢቶን ተረኪቦም ነይሮም። ኣብ ምድብ ሓደ ዝበጽሓ ኢትዮጵያ ምስ ሃገራት ካሜሮን፤ ቡርኪናፋሶን ኬፕቨርደን ተመዲባ ኣላ።
Sport,ደጋፊ ጋንታ ኩዕሶ እግሪ ኣርሴናል ዝኾነ ፕረዚደንት ሩዋንዳ ፖል ካጋሜ ኣብ ናይ መኽፈቲ ስነ ስርዓት ግጥም ፕርምየር ኢንግሊዝ ኣርሴናል ስዕረት ስለዘተኣናገደ ቁጥዕኡ ገሊጹ።ን74 ዓመታት ኣብ ውድድራት ላዕለዋይ ሊግ ዘይነበረት ጋንታ ብሬንትፎርድ ንኣርሴናል 2 ን 0 እያ ስዒራታ። ፕረዚደንት ካጋሜ ብዛዕባ ብመንግስቲ ሩዋንዳ እትምወል ኣርሴናል ኣመልኪቱ ተደጋጋሚ ርእይቶ ይህብ’ዩ። ፖል ካጋሜ ድሕሪ እቲ ኣብ ዝሓለፈ ዓርቢ ዝተገበረ ጸወታ ኣብ ትዊተር ገጹ “ንነገራት ብይቕረ እንዳሓለፍና ዘይረብሑ ነገራት ክንቅበል የብልናን። ሓንቲ ጋንታ ኩዕሶ ክትህነጽ ዘለዋ ንኽትስዕር ጥራይ’ዩ” ክብል ጽሒፉ።
Sport,ኣብ ውድድራት ኦሎምፒክ ቶኪዮ ካብ ሕሉፍ እዋናት ዝሓሸ ውጽኢት ንምምዝጋብ ከም ዝተዳለዉ ኣትሌታትን ኣሰልጠንትን ኢትዮጵያ ንቢቢሲ ተዛሪቦም። እቲ ኣብ ጃፓን ቶኪዮ ዝካየድ ውድድራት ኦሎምፒክ ድሕሪ ጽባሕ ዓርቢ [23 ሓምለ 2021] ዝጅመር ኮይኑ ንኽልተ ሰሙን ክጸንሕ’ዩ። ፌደሬሽን ኣትሌቲክስ ኢትዮጵያ 35 ኣትሌታት ብምሓዝ ናብ ቶኪዮ ዝጓዓዝ ኮይኑ እቶም ኣትሌታት ኣብ 7 ዝተፈላለዩ ርሕቐታት ከም ዝወዳደሩ ተፈሊጡ’ሎ። ናይ 5 ሽሕ 10 ሽሕን ርሕቐት ክብረወሰን ዓለም ዝሓዘት ኣትሌት ለተሰንበት ግደይ እውን ኣባል እቲ ኢትዮጵያ ትልእኾ ጉጅለ ኮይና’ላ።
Sport,ትማሊ ብሰንኪ ብርቱዕ ዝናብ ኣብ መበል 46 ደቂቕ ዝተቛረጸ ግጥም ሴካፋ ትሕቲ 23 ዓመት ኣብ ምድብ ክልተ ዝርከባ ሃገራውያን ጋንታታት ኤርትራን ብሩንድን፡ ሎሚ ካብ ሰዓት 11፡00 ናይ ንጉሆ ጀሚሩ ተኻይዱ። ትማሊ ኣብ ዝተኻደ ጸወታ ቅድሚ ዕረፍቲ እዘን ሃገራውያን ንታት ኣብ መበል 15 ደቂቕ ሃገራዊት ጋንታ ብሩንዲ ዝረኸበታ ቅላዕ መቕጻዕቲ ቁጽሪ 19 ተጻዋታይ ሃገራዊት ጋንታ ብሩንዲ ሽሚርማና እስማዒል ናብ ሽቶ ቀይርዋ ኣብ መወዳእታ ጸወታ ቅድሚ ዕረፍትን ድሕሪ ዕረፍትን ዝናብ ስለዝበርተዐ ግን ማእከላይ ዳኛ ነቲ ጸወታ ከቋርጾ ተገዲዱ። ካብ ትማሊ ተሰጋጊሩ ሎሚ ሰዓት 11 ቅድሚ ቀትረ ክካየድ መደብ ዝወጽኣሉ ጸወታ ሃገራውያን ጋንታታት ኤርትራን ብሩንድን ነቲ ትማሊ ከውድአኦ ዘይክኣላ 44 ደቃይቕ ንምምላእ እየን ናብ ሜዳ ወሪደን። ንጸወታ ዓብሊሎም ዝጀመሩ ተጻወትቲ ሃገራዊት ጋንታ ብሩንዲ ሸቶ ከመዝግቡ 7 ደቓይቕ ጥራይ እዩ ወሲድሎም፡ ተጻዋታይ ሩኩንዱ ኢብራሂም ካብ ጸጋማይ ኩርናዕ ተቆሪጻ ዝመጽኣቶ ኩዕሶ ናብ ጎል ቀይርዋ ብሩንዲ ክልተ ኤርትራ ዜሮ። ኣብ መበል 67 ደቒቕ ተጻዋታይ ጋንታ ኤርትራ ሮቤል ተክለሚካኤል ጽቡቕቲ ፈተነ እኳ ኣንተነበረ ሸቶ ክትኮነሉ ኣይክኣለትን።
Sport,ኣፍሪቃ እቲ ኣብ ኣርባዕተ ዓመት ሓደ ጊዜ ዝካየድ ዋንጫ ዓለም ዋላ’ኳ ምስ ዋንጫ ሃገራት ኣፍሪቃ ዝጋጮ እንተኾነ በብክልተ ዓመት ንኽካየድ ዝቐረብ ዘሎ ሓሳብ ዘለዋ ደገፍ ገሊጻ። ፕረዚደንት ኮንፈደሬሽን ኩዕሶ እግሪ ኣፍሪቃ ፓትሪስ ሞትሴፔ እቲ ንሱ ዝመርሖ ትካል ነቲ ሓድሽ ውጥን ከምዝድግፍ ሓቢሩ። “ላዕለዋይ ኣካል ካፍ ነቲ ኣገዳሲ ዝኾነ ውሳነ ዘለዎ ደገፍ ይገልጽ” ኢሉ ብድሕሪ’ቲ ኣብ ሞሮኮ ዝተገበረ ኣኼባ ላዕለዎት ኮሚቴ ኣብ ዝሃቦ መግለጺ። “ነቲ ከጋጥም ዝኽእል ከቢድ ፋይናንሳዊ ጸገማት፣ ሕጽረት መሰረተ-ልምዓትን ቀረባትን ኣብ ግምት ብምእታው ዋንጫ ዓለም ኣብ ክልተ ዓመት ብምክያዱ ኩዕሶ እግሪ ኣፍሪቃ ዝለዓለ ተረባሒ ክኸውን ይኽእል’ዩ” ኢሉ። ብመሰረት ሓድሽ ውጥን ኣብ ክልተ ዓመት ክካየድ እንተኺኢሉ ንገንዘባዊ እቶት ፊፋ ክብ ከብሎ ከምዝኽእል’ዩ ዝግለጽ።
Sport,"ኣብቲ ኣብ ከተማ ባህርዳር ዝካየድ ውድድር ኩዕሶ እግሪ ሴካፋ ትሕቲ 23 ዓመት ግጥም ሃገራዊት ጋንታ ኤርትራን ኣአንጋዲት ሃገር ኢትዮጵያን ብሃንደበት ካብ ሰንበት ንጽባሕ ቀዳም ከምዝተሰሓበ ቤት ጽሕፈት ኤምባሲ ኤርትራ ኣብ ኢትዮጵያ ኣብ ናይ ፌስብክ ገጹ ሓቢሩ። እቲ ኢምባሲ ""በዚ ዝተገበረ ሃንደበታዊ ዳግመ ስርርዕ መኽፈቲ ግጥማት ሃገራዊት ጋንታና ቀዳማይ ናይ ምድብ ሓደ ግጥማ ቀዳም 17 ሓምለ ሰዓት 4፡ 00 ድ/ቀ. ኣብ ኣህጉራዊ ስታድዩም ባህርዳር ኣንጻር ኣአንጋዲት'ቲ ግጥም ዝኾነት ሃገራዊት ጋንታ ኢትዮጵያ ትሕቲ 23 ዓመት ከተካይድ'ያ"" ኢሉ። እቲ መግለጺ ብምስዓብ ተጻወትቲ ሃገራዊት ጋንታ ኤርትራ ሎሚ 16 ሓምለ ኣብ ሰዓታት ናይ ንግሆ ኣብ መዕረፊ ሆቴሎም ናይ ኮቪድ መርመራ ከምዝተኻየደሎም ሓቢሩ። ውድድር ሴካፋ ትሕቲ 23 ዓመት 2021 ኣብ ኢትዮጵያዊት ከተማ ባህርዳር እዩ ክካየድ፡ ካብ 18 ክሳብ 31 ሓምለ ክካየድን መኽፈቲ እቲ ግጥም ዕለት 18 ሓምለ ሰዓት ክልተ ድሕሪ ቀትሪ ኣብ ሞንጎ ሃገራውያን ጋንታታት ኡጋንዳን ዲሞክራስያዊት ሪፓብሊክ ኮንጎን፡ ኣብ ተመሳሳሊ ዕለት ሰዓት 4 ድሕሪ ቀትሪ ኣብ ሞንጎ ሃገራውያን ጋንታታት ኤርትራን ኢትዮጵያን ጸወታ ክካየድ ምዃኑን እዩ መደብ ወጺኡ ነይሩ። ሃገራዊት ጋንታ ኤርትራ ናብዚ ግጥም እዚ ንምስታፍ ብረቡዕ ናብ ከተማ ባህርዳር ምእታዋ ይዝከር።"
Sport,"ወዲ 21 ዓመት ኤርትራዊ ተቐዳዳማይ ጋንታ ቲም ኩቤካ ሄኖክ ሙሉብርሃን ኣብ ዓመተ 2021 ብዘመዝገቦ ዓወታት ዝተመሰጠት ጋንትኡ ካብ ወርሒ ጥሪ 2022 ጀሚሩ ፕሮፈሽናል ተቐዳዳማይ ኮይኑ ምስ ዓባይ ጋንታ ቲም ኩቤካ ውድድሩ ከካይድ ከም ዘፈረመቶ ምስ ቢቢሲ ኣብ ዝገበሮ ቃለ-መሕትት ሓቢሩ። ሄኖክ ""ዓመተ 2021 ቀዳዊተይ ዓመት'ያ ነይራ"" ድሕሪ ምባል ""ፕሮፌሽናል ተጻዋታይ ምዃን ካብ ወዲ 17 ዓመት እንከለኹ ዝጸዓርክሉ'ዩ: ሕጂ ድማ እነሆ ፍቓድ ኣምላኽ ኮይኑ በጺሐዮ"" ኢሉ።"
Sport,እቲ ኣብ ዝሓለፈ ዓመት ክካየድ ዝነበሮ ውድድር ኩዕሶ እግሪ ዋንጫ ሃገራት ኣውሮጳ 2020፡ ኣብ ፈለማ ወርሒ ሰነ ተጀሚሩስ፡ ድሮ ናብ ፍጻመ ኣምሪሑ'ሎ።
Sport,ሰንበት፡ 11 ሓምለ ኣብ መንጎ እንግሊዝን (ኢንግላንድ) ኢጣልያን፡ ናይ ዋንጫ መን ወሰደ ግጥም ክካየድ'ዩ። እታ ብኣሰልጣኒ ጋረት ሳውዝገይት እትምራሕ ሃገራዊት ጋንታ እንግሊዝ፡ ድሕሪ 55 ዓመት ንፍጻመ ምብጻሓ ኣብታ ብኩዕሶ እግሪ እትፍለጥ ኢንግላንድ ዓቢ ሓጎስን ሓበንን ፈጢሩ ይርከብ። ኣብቲ ብረቡዕ ኣብ ለንደን፡ ሜዳ ወንብሊ ዝተኻየደ ግጥም ፍርቂ-ፍጻመ ንጋንታ ዴንማርክ 2 ብ 1 ብምስዓር ናብ ፍጻመ ኣብ ዝሓለፈትሉ እዋን፡ ህዝቢ'ታ ሃገር ናብ ጎዳናታት ብምውጻእ፡ ጥሩምባታት ብምንፋሕን ርችታት ብምትኳስን ሓጎሱ ክገልጽ ተራእዩ ነይሩ። እታ ንነዊሕ ዓመታት ኣብ ርብዒን ፍርቂን ፍጻሜታት ኣገደስቲ ውድድራት ክትኩለፍ ዝጸንሐት ሃገራዊት ጋንታ፡ ነቲ ሰንበት ዝጽበያ ዘሎ ናይ መወዳእታ ግጥም'ውን ብዓወት ክትዛዝሞ ትኽእል'ያ ዝብል ተስፋ ኣሕዲራ'ላ። 
Sport,እቲ ኣብ ዝሓለፈ ዓመት ክካየድ ዝነበሮ፡ ብሰንኪ ለበዳ ኮቪድ-19 ዝተሰጋገረ፡ ውድድር ኩዕሶ እግሪ ዋንጫ ሃገራት ኣውሮጳ 2020፡ ትማሊ ሰንበት ብዓወት ኢጣልያ ተዛዚሙ። ኣብቲ ኣብ ሜዳ ወምብሊ: ለንደን ዝተኻየደ ግጥም፡ ድሕሪ 55 ዓመታት ንፈለማ እዋን ናብ ፍጻመ ዝበጽሐት ዓዲ እንግሊዝ ብፍጹም ቅላዕ እያ 3 ብ 2 ተሳዒራ። እታ ብተኸታታሊ ን 33 ጸወታታት ስዕረት ከይጠዓመት ናብ ሜዳ ዝኣተወት ሃገራዊት ጋንታ ኢጣልያ ጸወታ ምስ ተጀመረ ኣብ ካልኣይ ደቒቕ ብሉክ ሻው ሸቶ ስለ ዝተመዝገባ፡ ማዕረ እትገብራ ሽቶ እትገብራ ሸቶ ንምርካብ ዝገበረቶ ጸዕሪ ከይተዓወተ ናብ ዕረፍቲ ኣምሪሓ። ድሕሪ ዕረፍቲ ኣብ መበል 67 ደቒቕ ግና ኢጣልያዊ ሊዮናርዶ ቦናቺ ምዕረ እትገብሮም ሸቶ ኣመዝገበ።
Sport,ትማሊ ኣብ ዝተኻየደ ናይ ጽርግያ ውድድር ቻምፕዮን ቅድድም ብሽክለታ ኤርትራ ዓመተ 2021 ዳዊት የማነ ቻምፕዮን ክኸውን እንከሎ ካብ ናይ ትሕቲ 23 ዓመት ከኣ ተቐዳዳማይ ጋንታ ሰምበል ኤፍሬም ገብረህይወት ቀዳማይ ኮይኑ። 25 ሰነ ብናይ ውልቂ ናይ ግዜ ውድድር ብናይ ደቂ ኣንስትዩን ደቂ ተባዕትዩን ዝጀመረ ቻምፕዮን ቅድድም ብሽክለታ ኤርትራ 2021 ትማሊ'ዩ ተዛዚሙ። እቲ ናይ ትማሊ ውድድር ኣብ መስመር ሳላዕዳዕሮ-መንደፈራ-ሰላዕዳዕሮ ዝተካየደ ኮይኑ 155 ኪሎ ሜተር ዝሽፍን'ዩ ነይሩ። ካብ ናይ ዓበይቲ ደቂ ተባዕትዮ ተቐዳዳማይ ጋንታ ኣስቤኮ ዳዊት የማነ ንውድድሩ ብሰለስተ ሰዓት፡ 48 ደቂቕን 42 ካልኢትን ብምዝዛም ቻምፕዮን ቅድድም ብሽክለታ ዓመተ 2021 ኮይኑ ተሸሊሙ።
Sport,እንግሊዛዊት ጋንታ ሊቨርፑል ኣብ'ቲ ሸሞንተ ጋንታት ዝሳተፋሉ ግጥማት ርብዒ ፍጻመ ቻምፒዮንስሊግ ኣውሮጳ ምስ ስጳኛዊት ጋንታ ሪያልማድሪድ ተደልዲላ። ኣብቲ ዕጫ ድልድል፡ ማንቸስተር ሲቲ ምስ ቦርሲያ ዶርቱሙንድ ክበጽሓ ከሎ፤ ቸልሲ ምስ ፖርቶ ፓሪስ ሰይንት ጀርመይን [ፒኤስጂ] ኣብ ግጥማት ርብዒ ፍጻመ ክራኸባ እየን። በዚ መሰረት ከኣ ሪያልማድሪድ ምስ ሊቨርፑል ኣብ ዝገብርኦ ግጥም ዝተዓወተት ካብቲ ኣብ ሞንጎ ፖርቶን ቸልሲን ዝካየድ ጸዋታ ተዓዊታ ምስ እትወጽእ ጋንታ፡ ኣብ ፍርቂ ፍጻመ ከምዝራኸባ ተፈሊጡ’ሎ። ተዓዋቲት ግጥም ማንቸስተር ሲቲ ምስ ዶርትመንድ ድማ ምስ'ታ ኣብ ሞንጎ ባየርንን ፒኤስጂን ኣብ ዝግበር ጸዋታ እትዕወት ጋንታ ክትገጥም’ያ።
Sport,"ብሉጽ ተጻዋቲ ኩዕሶ እግሪ ነበር ብራዚላዊ ፔለ ነቲ ብብዝሒ ኣብ ወግዓዊ ግጥማት ዘመዝገቦ ሸቶታት ዝሓለፎ ፖርቹጋላዊ ኣጥቃዓይ ክርስቲያኖ ሮናልዶ እንቋዕ ሓጎሰካ ኢሉ። ክርስቲያኖ ሮናልዶ ትማሊ ምሸት ጋንትኡ ኣንጻር ካግሊያሪ ኣብ ዝገበረቶ ግጥም ሰለስተ ሸቶታት ከመዝግብ ብምኽኣሉ’ዩ ነቶም ብፔለ ንዝተቖጸሩ ብዝሒ ሸቶታት ክሓልፍ ዝኸኣለ። ኣብቲ ጸዋታ: ኣብ ፈላሞት ደቓይቕ ሰለስተ ሸቶታት ድሕሪ ምእታዉ፤ ፔለ ኣብ መዋእሉ ኣብ ዝተሳተፈሎም ወግዓዊ ግጥማት ንዘመዝገቦም 767 ሸቶታት ብምሓልፍ 770 በጺሑ’ሎ። ""ሂወት ናይ በይንኻ ጉዕዞ'ዩ። ነፍሲ ወከፍ ድማ ናቱ ጉዕዞ ኣለዎ። ክትጻወት ከለኻ ምርኣይ ብጣዕሚ የሕጉሰኒ: እዚ ከኣ ዝሕባእ ምስጢር ኣይኮነን። ኣብ ዝተፈላለዩ ወግዓዊ ግጥማት ብዙሓት ሸቶታት ብምምዝጋብ ንዝሓዝክዎ ክብረወሰን ብምስባርካ እንቋዕ ሓጎሰካ” ክብል ፔለ ኣብ ኢንስታግራም ጽሒፉ።"
Sport,ኢትዮጵያዊት ኣትሌት ጉዳፍ ጸጋይ ኣብ ሌቪን ፈረንሳ ኣብ ዝተኻየደ ናይ 1500 ሜትሮ ናይ ውሽጢ ገዛ ጉያ፡ ናይ ዓለም ክብረ ወሰን ብምምሕያሽ ተዓዊታ። እታ ኢትዮጵያዊት ኣትለት ነቲ ክብረወሰን ብ2 ካልኢት [ሰከንድ] ብምምሕያሽ 3 ደቒቕን 53 ኣልኢትን 09 ንኡስ ካልኢትን ብምምዝጋብ እያ ነቲ ዓወት በቒዓ። እቲ ጉዳፍ ዘመሓየሸቶ ክብረወሰን ብኢትዮጵያዊት ገንዘቤ ዲባባ ኣብ 2014 ኣብ ካርልስሩሄ ተመዝጊቡ ዝጸንሐ እዩ። “ናይ ዓለም ናይ ውሽጢ ገዛ ክብረወሰን ብምምሕያሸይ ኣዝየ ሕጉስቲ እየ” ዝበለት ጉዳፍ፤ “ጽዑቕ ልምምዳት ኣካዪደ ብምንባረይ ነቲ ክብረወሰን ንምምሕያሽ ተዳልየ እየ ነይረ” ኢላ።
Sport,እንግሊዛዊት ክለብ ቸልሲ፡ ንኣሰልጣኒኣ ፍራንክ ላምፓርድ ድሕሪ 18 ኣዋርሕ ካብ ስራሕ ኣባሪራቶ። ወዲ 42 ላምፓርድ፡ ብኣሰልጣኒ ፈረንሳዊት ክለብ ፓሪስ ሴንት ጀርሜን (ፒ-ኤስ-ጂ) ክትካእ ትጽቢት ይግበር። ጋንታ ቸልሲ፡ ኣብዚ ሒዝናዮ ዘለና ዓመተ ውድድር ፕሪሜርሊግ፡ ዋላ’ኳ ጽቡቕ እንተጀመረት፡ ኣብቶም ዝሓለፉ 5 ግጥማት ሓንሳብ ጥራይ’ያ ተዓዊታ። ኣብዚ እዋን’ዚ ድማ፡ ካብ ቀንዲ መወዳድርታ ዝኾና ጋንታታት ወሪዳ ኣብ መበል 10 ትርከብ። እቲ ፍሉጥ ተጻዋታይ ናይታ ክለብ ነበር ላምፓርድ፡ ኣብ 2019 ክቑጸር እንከሎ ናይ ሰለስተ ዓመት ውዕል’ዩ ፈሪሙ ነይሩ።
Sport,"ተናዊሑ ዝጸንሐ ውድድር ቶክዮ ሎሚ ዓመት ኣብ ጃፓን እንተዳኣ ዝካየድ ኮይኑ ብዘይተመልከትቲ ብዕጽው ክካየድ ከምዝኽእል ሓላፊ ኣትሌቲክስ ሎርድ ኮኢ ገሊጹ። ኣብቲ መደብ፡ ውድድራት ኦሎምፒክን ፓራኦሎምፒክን ክስረዙ ምዃኖም ታይምስ ዝገለጸ ኮይኑ፡ ፕረዚደንት ኣትሌቲክስ ግና ከምዝካየዱ እምነት ኣለዎ። ድሙቕን ብያዕያዕታ ደገፍትን ዝተደገፈ ውድድር ክህልዎም ከምዝደልዩ ዝገለጸ ኮኢ፡ ""ኮይኑ ግና ግድን ኣብ ዕጹው ስታድዮማት ክካየድ እንተዳኣ ሃልይዎ ግን ኩሉ ሰብ ዝቕበሎ ይመስለኒ"" ኢሉ።ኣባል ዓለምለኻዊ ኮሚቴ ኦሎምፒክን ሓላፊ ኣዳላዊት ኮሚቴ ለንደን 2012 ኮኢ፡ ቶክዮ ኣብ ውሽጢ ሰለስተ ዓመታት ኦሎምፒክ ክተዳሉ ተባሂሉ ኣብ 2024 ኣብ ፓሪስ ዝካየድን 2028 ኣብ ሎስ ኣንጀለስ ዝካየዱን ኦሎምፒካት ምድፋእ ልክዕ መፍትሂ ከምዘይኮነ ተዛሪቡ ነይሩ።"
Sport,‘ቻን’ ተባሂሉ ዝፍለጥ ግጥማት ሻምፒዮና ኩዕሶ እግሪ ኣፍሪቃ ሎሚ መዓልቲ ኣብ ካሜሩን ክጅመር እዩ። ካፍ ነዚ ጸወታ ዝዳንዩ 47 ዳያኑ ካብ 31 ሃገራት ኣፍሪቃ ሓርዩ ኣሎ። ነዚ ናይ ደቂ ተባዕትዮ ጸወታ ኩዕሶ እግሪ ካብ ዝመርሑ 47 ደያኑ እተን 4 ደቂ ኣንስትዮ እየን። ንሳተን ብኣካላዊ፣ ስፖርታውን ኣብ ኩዕሶ እግሪ ብዘለወን ርድኢትን ተመልሚለን ከምዝተሓረያ ተገሊጹ ኣሎ። ካብቶም ዝተሓረዩ 47 ደያኑ እቶም 19 ናይ ማእኸል ደያኑ ክኾኑ እንከለዉ እቶም ዝተረፉ ድማ ነዓኣቶም ዝሕግዙ ናይ መስመርን ቪድዮን ደያኑ እዮም። ኢትዮጵያዊት ሊድያ ታፈሰ ብሕታዊት (እንኮ) ጓል ኣነስተይቲ ናይ ማእኸል ዳይና እቲ ጸወታ ኮይና ተሓርያ ኣላ። ሊድያ ቅድሚ ሕጂ ኣብ ዝተፈላለዩ ዓለም ለኻውን ውሽጢ ዓድን ግጥማት ኩዕሶ እግሪ ዳንያ ብቕዓታ ስለዘመስከረት እያ ፈላመይቲ ጓል ኣነስተይቲ ናይ ማእኸል ዳይና ኮይና ብኮንፌዴሬሽን ኩዕሶ እግሪ ኣፍሪቃ ዝተመረጸት።
Sport,ኤርትራዊ ተቐዳዳሚ ብሽክለታ ቢንያም ግርማይ ብሉጽ ኣፍሪቃዊ ተቐዳዳማይ 2020 ኮይኑ ብኣዳለውቲ ኮሚተ ትሮፒካለ ኣሚሳ ቦንጎ ተመሪጹ። ወዲ 20 ዓመት ኣባል ፈረንሳዊት ክለብ ኒፖ ደልኮ ዋን ፕሮቪንስ ቢንያም ግርማይ እዚ ሽልማት ኣብ 2012 ካብ ዝጅመር እቲ ዝነኣሰ ነዚ ሽልማት ዝበቐዐ ኮይኑ ካብ ኤርትራውያን ተወዳደርቲ ነዚ ሽልማት ዝበቐዐ መበል ሓሙሻይ ኮይኑ ኣሎ። እቲ ሽልማት ብወደብቲ ዙር ጋቦን ዓመታዊ ዝወሃብ ኮይኑ፡ 4 ኤርትራውያን ተቐዳደምቲ ምስ ሕጹያት 10 ተረቚሖም ነይሮም። ቢንያም ነቶም ካልኣይን ሳልሳይን ኮይኖም ዝተመረጹ ኤርትራዊ ናትናኤል ተስፋጽዮንን ሩዋንዳዊ ሞይስ ሙጊሻን በሊጹ እዩ ተዓዊቱ እዚ ሽልማት ኮይኑ።
Sport,ኣርጀንቲናዊ ልዮነል መሲ ትማሊ ጋንትኡ ባርሲሎና ምስ ቫለንሽያ ማዕረ ኣብ ዝወጽኣትሉ ግጥም ሓንቲ ሸቶ ብምምዝጋቡ ምስ ፔለ ክመዓራረ ክኢሉ። ሜሲ በታ ትማሊ ዘመዝገባ ሸቶ ተሓጊዙ፡ ምስ ጋንታ ባርሲሎና ኮይኑ ዘመዝገቦ ሸቶ 643 ብምብጽሑ፡ ኣብ ሓንቲ ጋንታ ኮይኑ ብዘመዝገቦ ሸቶታት ምስ ብራዚላዊ ንጉስ ኵዕሶ እግሪ ፔለ ክመዓራረ ክኢሉ ኣሎ። ወዲ 33 ዓመት ልዮነል መሲ፡ ምስ ጋንታ ባርሲሎና ኮይኑ ጸወታ ኣብ ዝመጀረሉ፡ ኣብ 2005 እዩ ኣብ ልዕሊ ጋንታ ኣልባሴራ ብዘመዝገባ ሸቶ ኣሃዱ ኢሉ ጀሚሩ። ብራዚላዊ ፔለ ብወገኑ ምስ ጋንታ ሳንቶስ ኮይኑ ካብ 1956 ክሳብ 1974 ኣብ ዝተጻወተሉ 643 ጎላንት ከመዝግብ ክኢሉ።
Sport,ኣርጀንቲናዊ ውሩይ ተጻዋታይ ኵዕሶ እግርን ኣሰልጣንን ድያጎ ኣርማንዶ ማራዶና ኣብ መበል 60 ዓመቱ ሎሚ ሞይቱ። ማራዶና ኣብ ማእከል ምጥቃዕ ዝጻወት ኮይኑ ኣብ 1986 ንሃገራዊት ጋንታ ኣርጀንቲና ዋንጫ ዓለም ክትዓትር ዘኽኣለ እዩ።
Sport,ፍሉጥ ተጻዋታይ ኵዕሶ እግሪ ዝነበረ ኣርጀንቲናዊ ድያጎ ኣርማንዶ ማራዶና ዕዉት ናይ ሓንጎል መጥባሕቲ ከም ዝተገበረሉ ዶክተሩ ሓቢሩ። ኣብ 1986 ንኣርጀንቲና ዋንጫ ዓለም ዘዕተራ ወዲ 60 ዓመት ማራዶና፡ ዋሕዲ ደምን ጉድለት ኣካላዊ ጠልን ምስ ኣጋጠሞ ብሰኑይ እዩ ኣብ ቦነስ ኣይረስ ኣብ ዝርከብ ኢፐንሳ ኣብ ዝብሃል ሆስፒታል ኣትዩ። ድሕሪ ዝተገበረሉ መርመራ ግን ኣብ ሓንጎሉ ናይ ደም መርጋእቲ ከም ዘጋጠሞ ክፍለጥ ተኻኢሉ። ውልቃዊ ሓኪም ናይ ማራዶና ዝኾነ ዶክተር ሊዮ ፖልዶ ሊኵኦ፡ ማራዶና ድሕሪ እቲ ዝተገበረሉ ዕዉት ናይ ሓንጎል መጥባሕቲ ኣብ ጽቡቕ ኩነታት ከም ዘሎ ገሊጹ። ዶክተር ሊዮፖልዶ ሊኵኦ ማራዶና ንዝተወሰነ መዓልታት ኣብ ትሕቲ ምክትታል ሕክምና ከም ዝጸንሕ ብምሕባር “ኩሉ ነገሩ ኣብ ጽቡቕ እዩ ዘሎ” ኢሉ።
Sport,እንግሊዛዊት ክለብ ማንቸስተር ሲቲ፡ ንፈረንሳዊት ክለብ ፒኤስጁ ብምስዓር ንመጀመርታ ግዜ ናብ ዋንጫ ጎባለል ክለባት ኣውሮጳ [ቻምፕዮንስ ሊግ] ሓሊፋ። ክልቲኤን ጋንታታት ኣብ ፓሪስ ኣብ ዘካየደኦ ቀዳማይ እግሪ ጸወታ፡ ማንቸስተር ሲቲ 2 ብ 1 ከምዝሰዓረት ዝዝከር ኮይኑ ትማሊ ኣብ ዘካየደኦ ካልኣይ እግሪ ኸኣ ማን ሲቲ ኣብ ሜዳኣ ክልተ ብዜሮ ስዒራ ብድምር ውጺኢት ንፒኤስጂ 4 ብ 1 ብምስዓር እያ ናብ ዋንጫ ሓሊፋ። ኣብቲ ትማሊ ዝተኻየደ ርሱን ጸወታ ተጻዋታይ ማንቸስተር ሲቲ ኣልጀርያዊ ሬያድ መሓረዝ'ዩ ንኽልቲኤን ሽቶታት ኣመዝጊብወን።
Sport,ሎሚ ኣብ ዝተኻየደ ሳልሳይ መድረኽ ዙር ርዋንዳ: ኤርትራውያን ተቐዳደምቲ ዓወት ኣመዝጊቦም። ሎሚ ካብ ከተማ ንያንዛ ናብ ጊኩምቢ ኣብ ዝተኻየደ 171.3 ኪሎ ሜተር ዝሸፈነ ሳልሳይ መድረኽ ዙር ርዋንዳ: ፈረንሳዊ ተቐዳዳማይ ጋንታ ቢ ኤንድ ቢ ንውድድሩ ብ4 ሰዓት፡ 23 ደቒቕን፡ 57 ካልኢትን ብምዝዛም ቀዳማይ ክወጽእ እንከሎ፡ ምስ ጋንታ ትረንጋኑ ዝወዳደር ኤርትራዊ መትከል እዮብ ግዜ ከይከሰረ ሓሙሻይ ብምውጻእ ውድድሩ ወዲኡ። ኣብዚ ናይ ሎሚ ውድድር: ናሆም ዘርኣይ መበል 12፡ ሴላ ወልደሚካኤል መበል 13: መሓሪ ተወልደ መበል 23: ቶማስ ጎይትኦም መበል 51 ደረጃ ሒዞም ኣለዉ። ኣብዚ ሰለስተ መድረኻት ኣሰላሲሉ ዘሎ ዙር ርዋንዳ፡ ተቐደዳማይ ጋንታ መደሊን ሳንቸዝ ቨርጋራ ብረያን ንውድድሩ ብ10 ሰዓት፡ 5 ደቒቕን 2 ካልኢትን ብምዝዛም ይመርሕ ኣሎ።
Sport,ኣብቲ ሎሚ ጀሚሩ ክሳብ 9 ግንቦት ዝካካድ ዙር ርዋንዳ 2021 ሽዱሽተ ኤርትራውያን ተቀዳደምቲ ብሽክለታ ክወዳደሩ እዮም። ኣብቲ ካብ ሎሚ ጀሚሩ ንሸሞንተ መድረኻት ዝካየድ ናይ 2.1 መለከዒ ዘለዎ ቅድድም ብሽኽለታ ዙር ርዋንዳ፡ ብኣሰልጣኒ ሳምሶም ሰለሙን እትእለ ሃገራዊት ጋንታ ኤርትራ፡ ሲራክ ተስፎም፡ ሰሉ ወልደሚካኤል፡ ኖሆም ዘርኣይ፡ መሓሪ ተወልደን ቶማስ ጎይትኦምን ንሃገራዊት ጋንታ ኤርትራ ብምውካል ከምኡ'ውን መትከል እዮብ ምስ ጋንትኡ ትረንጋኑ ብምዃን ኣብዚ ውድድር ክሳተፉ እዮም። ዙር ርዋንዳ ኣብ 2019 መርሃዊ ቅዱስ፡ ኣብ 2020 ኸኣ ናትናኤል ተስፋጽዮን ዕውታት እቲ ውድድር ብምዃን ብጫ ማልያ ከምዝወነኑ ዝዝከር ኮይኑ፡ ሓደ ካብ ኤርትራውያን ተቐዳደምቲ ነዚ ናይ ሎሚ ዓመት ውድድር ምስ ዝዕወተሉ፡ ኤርትራውያን ተቐዳደምቲ ንዙር ርዋንዳ ኣከታቲሎም ሰለስተ ዓመት ብምዕዋት ታሪኽ ክሰርሑ'ዮም።
Sport,ኣርሰናል፣ ቼልሲ፣ ማንቸስተርዩናይትድ፣ ማንቸስተር ሲቲ፣ ሊቨርፑልን ቶተንሃምን ኣብ ሱፐር ሊግ ክሳተፋ ምዃነን ገሊጸን። እዚ ንውድድር ኵዕሶ እግሪ ኤውሮጳ ነቅነቅ ዘበለ ትጽቢት ዘይተገበረሉ ውሳነ፡ ካብ ዓዲ ጣልያን'ውን ጋንታታት ኤሲሚላን፣ ኢንተር ሚላንን ጁቬንቱስን ኣብቲ ሊግ ክሳተፋ ምዃነን ገሊጸን ኣለዋ። ኣብ ስጳኛ'ውን ሪያል ማድሪድ፣ ባርሲሎናን ኣትሌቲኮ ማድሪድን ነዚ ውድድር ከም ዝተጸንበረኦ ኣፍሊጠን። እዚ ሱፐር ሊግ ተሰምዩ ዘሎ ሓድሽ ውድድር ጋንታታት ኤውሮጳ ኣብ ፍርቂ ሰሙን ንሓድሕደን እናተዓዳደማ ዘካይድኦ ውድድር እዩ ክኸውን። እዚ ክገብራ እንከለዋ ግን እቲ ኣብ ውሽጢ ሃገረን ዘካይድኦ ናይ ሊግ ውድድር ብዘይጸሉ እዩ መደብ ክስርዓሉ።
Sport,ኢትዮጵያዊ ከማል ቃሲም ድሕሪ ውድቀት ስርዓት ደርግ፡ ኣብ ሓንቲ ደው ዝበለት ታንኪ እናተጻወተ እንከሎ ሓንቲ እግሩ ተቐርቂራ ኣካላዊ መጉዳእቲ ገጢምዎ። ይኹን እምበር ስንክልንኡ ናይ ቁልዕነት ሕልሙ ጋህዲ ንምግባር ኣይኣገዶን።
Sport,"ወናኒት ክብረወሰን ዓለም ውድድር ማራቶን ዝኾነት ኬንያዊት ብሪጊድ ኮሲጌ ኣብ ማራቶን ለንደን ተዓዊታ። በዚ ድማ ነቲ ሒዛቶ ዝጸንሐት ክብተወሰን ክትዕቅብ ኪኢላ። ጓል 26 ዓመት ኮሲጌ ኣብ ዝሓለፈ ዓመት'ያ ነቲ ብኣትሌት ፓውላ ራድክሊፍ ተታሒዙ ዝነበረ ክብረወሰን ዘመሓየሸቶ። ንሳ ነቲ ናይ ሎመዓልቲ ውድድር ኣብ ውሽጢ 2 ሰዓት 18 ደቒቓን 58 ሰከንድን ብምውዳእ ዝተዓወተት ኮይና፤ 30 ሽሕ ዶላር ኣሜሪካ ሽልማት ወሲዳ'ላ። ""እቲ ኩነታት ኣየር ጽቡቕ ብዘይምንባሩ ብኸቢድ ተፈቲንና ኢና"" ክትብል ንቢቢሲ ስፖርት ተዛሪባ። ""ክሳብ እታ ዝወዳእኹላ ህሞት ተፈቲነ እየ"" ክትብል'ውን ወሲኻ ገሊጻ።"
Sport,ጽባሕ ረቡዕ 17 ሰነ፡ ንኣፍቀርቲ ኩዕሶ እግሪ፡ ብፍላይ ድማ ንደገፍቲ ጋንታታት ፕሪሜርሊግ ዓዲ-እንግሊዝ ኣገዳሲት መዓልቲ ክትከውን'ያ። ብመሰረት ኣቐዲሙ ዝተበጽሐ ስምምዕን ውሳነን፡ እቲ ብሰንኪ ለበዳ ኮሮናቫይረስ ኣብ መጋቢት ዝተቛረጸ ኩዕሶ እግሪ ፕሪሜርሊግ ድሕሪ 100 መዓልታት ጽባሕ ክጅምር'ዩ። እንተኾነ ግን፡ እቲ ትጽቢት ዝተፈራረቐ'ዩ ኮይኑ ዘሎ። እቶም ተሪፎም ዘለዉ ግጥማት ብዘይ ደገፍቲ ክካየዱ ምዃኖም፡ ንመቐረትን ትርጉምን ኣብ ምልክት ሕቶ ኣእትዩዎ ኣሎ። ኩዕሶ እግሪ፡ ብዘይ ደገፍቲ፡ ኣብ በረውረው ዝብል ዓበይቲ ሜዳታት እንታይኮን ክመስል'ዩ? ኮኾብ ተጻወቲ'ኸ ኣብ መልኣኹ ዝሃደመ ሜዳ እንታይ ስምዒት ክህልዎም'ዩ?
Sport,ሊቨርፑል፡ ትማሊ ኣብ ሜዳ ኣንፊልድ ነታ ድሕሪ 30 ዓመታት ዝተዓወተትላ ዋንጫ ፕሪመርሊግ ብወግዒ ተቐቢላታ። ሓለቓ ጋንታ ሊቨርፑል ጆርዳን ሀንደርሰን ነታ ዋንጫ ካብ ኢድ እቲ ኣብ 1990 ሊቨርፑል ንቸልሲ 5 ብ 3 ስዒራ ዋንጫ ፕሪመርሊግ ክተወስድ እንከላ ሓለቓ ጋንታ ሊቨርፑል ዝነበረ ሰር ኬኒ ዳልግሊሽ’ዩ ተቐቢልዋ። ሊቨርፑል፡ ውደድር ፕሪመርሊግ ክዛዘም ሸውዓተ ጸወታታት ተሪፍዎ እንከሎ’ያ ብ 25 ሰነ ዓወታ ኣረጋጊጻ። ጽንብል ሽልማት ዋንጫ ንኽኻየድ ግን ነቲ ናይ መወዳእታ ኣብ ሜዳኣ እተካይዶ ጸወታ ክትጽበ ነይርዋ። ተጻወቲ ሊቨርፑል በቶም ፍሉይ ፍቓድ ዝተውህቦም ስድራቤቶም ተዓጂቦም’ዮም ነታ ዋንጫ ትማሊ ኣብ ሜድኦም ተቐቢሎማ።
Sport,እቲ ብሰንኪ ኮሮናቫይረስ ተቛሪጹ ዝጸንሐ ግጥማት ኣብ ዝመጽእ 17 ሰነ ክጅምር ምዃኑ ቢቢሲ ክርዳእ ኪኢሉ'ሎ። እቲ ውድድር፡ በቲ ኣብ መንጎ ኣስቶን ቪላን ሸፊልድ ዩናይትድ፡ ከምኡ'ውን ማንቸስተር ሲቲን ኣርሰናልን ዝካየድ ግጥማት ክጅምር። ካብ 19 ክሳብ 21 ኣብ ዘሎ መዓልታት ድማ እቲ ዝተረፈ ምሉእ መደብ ጸወታታት ክቕጽል ወጥን ወጺኡ'ሎ። ክለባት ፕሪሜርሊግ ሎሚ ሓሙስ ብዛዕባ'ቲ ጉዳይ ይዘራረባ ከም ዘለዋን፡ ብመትከል ደረጃ ነቲ ውጥን ተቐቢለንኦ ከም ዘለዋን ክፍለጥ ተኻኢሉ። ጋንታት ፕሪሜርሊግ ናይዚ ሒዝናዮ ዘለና ዓመተ-ውድድር ንምውዳእ 92 ግጥማት ተሪፍወን ኣሎ። ብሰንኪ ለበዳ ኮቪድ-19 እቲ ሊግ ብ13 መጋቢት ምቁራጹ ይዝከር። ድሕሪ 100 መዓልታት ድማ ዳግማይ ክጅምር'ዩ።
Sport,ኣጥቃዓይ ክለብ ቶተንሃም ሳን ሂዮንግ ሚን ኣብ ሃገሩ ደቡብ ኮርያ ንሰለሰተ ሳምንታት ወተሃደራዊ ስልጠና ሃገራዊ ገልግሎት ብዓወት ብምዝዛም ጽቡቕ ውጽኢት ብምምዝጋብ ተሸሊሙ። ሰብ መዚ ወተሃደራዊ ስልጠና ደቡብ ኮርያ ኣብ ዝሃብዎ ሓበሬታ ወዲ 27 ዓመት ሳን ሂዮንግ ሚን ካብቶም 157 ስልጠና ኣብ ጨመተ ቶኽሲ ዝበለጸ ኮይኑ ብምርካቡ ከምዝተሸለመ ገሊጾም። ሳን ሂዮንግ ሚን ካብታ ዝጻወተላ ዝነበረ ክለብ ቶተንሃም ናብ ሃገሩ ደቡብ ኮርያ ኣብ ወርሒ መጋቢት እዩ ተመሊሱ፡ ብሰንኪ ለበዳ ኮሮናቫይረስ ጸወታታት ኩዕሶ እግሪ ደው ስለዝበለ ድማ ነቲ ግድን ክፍጽሞ ዝነበሮ ሃገራዊ ኣገልግሎት ክውድእ ወሲኑ።
Sport,ዓመታዊ ኣብ ወርሒ ሰነን ሓምላን ዝካየደ ዝነበር 'ቱር ዲ ፍራንስ' ብሰንኪ ኮሮናቫይረስ ናብ ወርሒ ነሓሰ 29 ተሰጋጊሩ። እዚ ካብ ዓለምና ዝበርተዐን ብዙሕ ሰብ ዝከታተሎን ቱር ዲ ፍራንስ፡ እቲ ካብ ጋንታ ኢንዮስ፡ ኢጋን በርናል ዝተዓወተሉ ናይ ዝሓለፈ ዓመት ውድድር ካብ 27 ሰነ ክሳብ 19 ሓምለ እዩ ተኻይዱ ነይሩ። ሎሚ ዓመት ግን፡ መንግስቲ ፈረንሳ ብሰንኪ ለበዳ ኮሮናቫይረስ ህዝባዊ ምትእኽኻባት ክሳብ ወርሒ ሓምለ ስለዝኸልከለ ውድድሩ ካብ መወዳእታ ወርሒ ነሓሰ ክጅምር ተወሲኑ ኣሎ።
Sport,ደቂ ኣንስትዮ ኣባላት ሃገራዊት ጋንታ ብራዚል ማዕረ ደቂ ተባዕትዩ ኣባላት ሃገራዊት ጋንታ እታ ሃገር ክኽፈላ ፈደሬሽን ኵዕሶ እግሪ ብራዚል ከምዝወሰነ ኣፍሊጡ። እዘን ኣባላት ሃገራዊት ጋንታ፡ ኣብ ቅድመ ምድላው ጸወታ፡ ኣብ ጸወታን ዓወት ምስ ኣመዝገባን ማዕረ እቲ ንደቂ ተባዕትዩ ተጻወትቲ እታ ሃገራዊት ጋንታ ዝውሃቦም ደሞዝን ሞቅሽሽን ክውሃበን እዩ። ፕረዚደንት ፈደረሽን ኵዕሶ እግሪ ብራዚል ሮጀርዮ ካቦክሎ እቲ ውሳነ ካብ ወርሒ መጋቢት ናይ 2020 ጀሚሩ ተግባራዊ ኮይኑ ከምዘሎ እዩ ዝግለጽ። ሮጀርዮ ካቦክሎ “ፈደረሽን ኵዕሶ እግሪ ብራዚል ካብ ዝሓለፈ ወርሒ መጋቢት ጀሚሩ ንደቂ ኣንስትዮን ደቂ ተባዕትዮን ኣባላት ሃገራዊት ጋንታና ማዕረ ከምዝኸፈሉ ገይርና ኣለና” ይብል።
Sport,ኣብ ክልል ትግራይ ዝርከብ ስፖርት ክለብ ሰሜን እዝ ተተካእቲ ኣትሌታት ንምፍራይ ዝዓለመ ብዝተጠናኸረን ብዝተወደበን መልክዑ ይንቀሳቀስ ከምዘሎ ተፈሊጡ፡፡ ሓላፊ ስፖርት ክለብ ሰሜን እዝ ሌተናል ኮሮኔል ደረጀ ብስራት ከምዝገለፅዎ ሃገርና ብብርኪ ዓለም ካብ ትፍለጠሉ ስፖርታዊ ፀወታ ሓደ ኣትሌቲክስ ከምዝኾነ ብምሕባር ይኹን እምበር ኣብዚ ሕዚ ሰዓት ዘጋጥም ዘሎ ሽንፈት ፀገሙ ብምርኣይ ናብ ናፍቲ ዝነበረ ናይ መሪሕነት ቦታ ንምምላስ ኩሉ ሕ/ሰብ፣ መንግስታውን ዘይመንግስታውያን ትካላት ተዋዲዶም ክሰርሑ ከምዝግባእ  ገሊፆም፡፡ ኣሰልጣኒ ስፖርት ኣትሌቲክስ ሰሜን እዝ ሻምበል እሸቱ ብወገኑ ጋንታ ሰሜን እዝ ካብ ሓደ ሽሕን ሓሙሽተ ሚእትን እስጋብ ማራቶን ዝቀዳደሙ ኣትሌታት ኣተኣኻኺቦም ብምስልጣን አብ ዝተፈላለዩ ክልላት ኣብ ዝግበር ቅድድም ክልሎም ወኪሎም እናተፃወቱ ከምዘለውን ኣብ ፅቡቕ ኩነታት ከምዘለውን ሓቢሮም፡፡
Sport,ካብ24 ክሳበ 30 ሓምለ 2006 ዓ/ም ኣብ ከተማ መቐለ ኣበ ዝካየድ ፈላማይ  ዓለም ለኸ መዓልቲ ዲያስ ፖራ ተጋሩ ምኽንያት  ብምግባር 6 ሽሕ ተወዳደርቲ ዝሳተፍሉ ዓብይ ጉያ ከምዝካየድ  ቢሮ ጉዳየ መናእሰይን ስፖርትን ክልል ትግራይ ኣፍሊጡ ፡፡ሕ/ሰበ  ኣብ ምድማቕ እቲ በዓል  ክሳተፍን ኣድላይ ምትሕብባር ክገብርን  ከምዝግባእ  እቲ ቢሮ  ምስመዳርግቲ  ኣካላት ብሓባር  ንጋዜጠኛታት  ኣብዝሃቦ መግለፂ  ሓቢሩ፡፡ ብምኽንያት በዓል ዲያስፖራ ተጋሩ 27 ሓምለ  2006 ዓ/ም ልዕሊ 6 ሽሕ ተወዳደርቲ  ዝሳተፍሉ  ዓብይ ጉያ  ኣብ ከተማ መቐለ ከምዝሳለጥ ፌደሬሽን   ኣትሌቲክስ ትግራይ  ኣፍሊጡ። እቲ ፌደሬሽን  ኣይተ ኪዳነ ማርያመ ኣታኽልቲ ንጋዜጠኛታት  ኣብዝሃብዎ መግለጺ ከምዝሓበርዎ  ኣብ ወፃኢ  ዝነብሩ ተጋሩ ነ ነበርቲ ከተማ መቐለን   ከባቢኣን ዝሳተፍሉ ዓብይ ጉያ  ክካየድ ዘተወሰነ  ዲያስፖራ ተጋሩን  ሕ/ሰብን ብሓባር  ኮይኖም  ኣብ ልምዓት ክልሎምን  ሃገሮምን እጃሞም ንክፃወቱ ከምዝሕግዝ ሓቢሮም፡፡ ምክትል ሓላፊ ቢሮ ጉዳይ መናእሰይን ስፖርትን  ክልል ትግራይ ኣይተ ኣብርሃ ገ/ዋህድ  ፌስቲቫል  ዲያስፖራ ተጋሩን   ወድድራት ጉታ ገመድ፣  ኩዕሶ እግሪ  ዓብይ  ጉያን ከምዝካየዱ ብምጥቃስ ብፍላይ ኣብ ዓብይ ጉያ  ላዕለዎት ሰበ ስልጣን ክልልና ፣  ውሩያት ኣትሌታት ሃገርናን  ሰራሕተኛት መንግስትን  ኩለን  ኣብ ክልልና ዝርከባ  ክለባት ኣትሌቲክስን  መላእ ሕ/ሰብ ከተማ መቐለን ከባቢኣን  ከምዝሳተፉ  ብምግላፅ እዚ ድማ  ዲያስራ ተጋሩ  ምስ ሕ/ሰብ ተቐራሪቦም  ሓድነት ፈጢሮም  ኣብ ልምዓት ዓዶም  እጃሞም  ከበርክቱ ዝዓለመ ውድድር ከምዝኾነ  ገሊፆም፡፡ ስራሕ ፈፃሚ  ፌዴሬሺን ኩዕሶ እግሪ ክልል ትግራይ  ኣይተ ኣዳነ ፀጋይ  ብወገኖም  እቲ ፌዴሬሺን  ነቲ በዓል  ንምድማቕ  ክበሃል  ኣብ መንጎ  ከየንቲ ፣  ምክልኻል ሰራዊት ሃገር ፣ ጋዜጠኛታትን  ፖሊስን  ፀጥታነ  ካብ ሓምለ 20 ጀሚሩ ግጥም ኩዕሶ እግሪ  ከምዝሳለጥ ገሊፆም፡፡ ዲያስፖራ  ተጋሩ ስፖርት  ትግራይ  ንክዓቢ ደገፎመ  ከምዝገብሩን  ኣብ ከተማ መቐለ ደረጅኡ ዝሓለወ ማእኸል  መዘናግዒ መናእሰይ ንምስራሕ ቃል ከምዝኣተውን ድዛይኑ ብዩኒቨርስቲ መቐለ ከምዝተወድአን ኣብ ሓፂር ግዜ እምነ ኩርናዕ ከምዝነብርን ተገሊፁ፡፡
Sport,ፕሬዚዳንት ፌደሬሽን ማርሻል ኣርት ውሹ ክልል ትግራይ ኣይተ ዘየደ ጥላሁን ከምዝገለፅዎ ስነ-ጥበብ ስፖርት ማርሻል ኣርት ውሹ ብ1978 ዓ.ም. ብማሕበር ልምዓት ትግራይ  ብነፍሰሄር ኣርኣያ ዘሪሁን መተሓባባራይነት ኣቢሉ ከምዝኣተወ ብምግላፅ ኣብ ዝግበሩ ሃገራዊ ግጥማት ምስታፍ ካብ ዝጅምር ውሑዳት ዓማውቲ ከምዝገበረ ጠቒሶም፡፡
Sport,   ስፖርት ማርሻል ኣርት ውሹ ምስ ዝተፈላለዩ ፍልስፍና፣ስነ-ልቦና፣መሰልጠኒ ብቕዓት ኣእምሮ ሳይንስ ዓብይ ረኽቢ ከምዘለዎን ዓርስኻ ንምክልኻልን ካብ ሕማማት ኣስማ፣በዝሒ ደም፣ሪሕን ሳምቡእን ዝኣመሰሉ ንምፍዋስ ዝህልዎ ረብሓ ሰፊሕ ቦታ ከምዝወሃቦ፣መንእሰይ ወለዶ ብስፖርት ዝማዕበለ ዜጋ ኮይኑ ንኽዓብይን ኣብ ልምዓት ሃገሩ ንኽዋሳእን ዓብይ ረብሓ ከምዘለዎ ብምእማን ተፃወቲ ክልል ትግራይ ካብ መዓልቲ ናብ መዓልቲ ቁፅሮም እናበርከተ ይመፅእ ከምዘሎ ወሲኾም ሓቢሮም፡፡
Sport,    ኣብ ቢሮ መናእሰይ፣ ስፖርትን ማሕበራዊ ጉዳይን ክልል ትግራይ በዓል ሙያ ውድድርን ፌስቲቫል መተሓባባሪ ማርሻል ኣርት ውሹ ክልል ትግራይ ኣይተ ኣንገሶም ካሕሳይ ብወገኖም እዚ ኣብ ሓምለ 21/2002 ዓ.ም. ኣብ ከተማ ጅማ ዝካየድ ሃገራዊ ግጥም ማርሻል ኣርት ውሹ ክልልና ወኪሎም ዝኸዱ ተፃወቲ ብቕዓቶም ንምፍታሽ ግጥም ከምዘካየዱ እስጋብ ሕዚ ድማ ኣብ ፅቡቕ ኩነታት ከምዘለው ብምእማን ዕውታት ኮይኖም ከምዝመፁ ድማ ተስፍኦም ገሊፆም፡፡
Sport,ካብ ዝጅመር 12 መዓልቱ ዘቑፀረ 4ይ መላእ ፀወታታት ኢትዮጵያ ብዝተፈላለዩ ውድድራት ፍፃመ እናቐፀለ እዩ።ትግራይ ካብ ኣምሓራን ኦሮምያን ቐፂላ 3ይ ደረጃ ብምሓዝ እናተናሓንሐት እያ።    ባህርዳር ኣብ ዝካየድ ዘሎ 4ይ መላእ ፀወታት ኢትዮጽያ ብወለል ጅምናስቲክ ትግራይ ወርቂ፥ ኣዲስ ኣበባ ብሩር ኦሮምያ ነሓስ እንትረኽባ ብፅምዲ ሰደቃ ቴንስ ትግራይ ወርቂ ደቡብ ብሩር ኦሮምያ ነሃስ ረኺበን እየን።   30 ኪ.ሜ ከተማን ገጠርን ዝሸፈነ ብሽክለታ ደቂ ኣንስትዮ ትግራይ ወርቂ ፥ኣምሓራ ብሩር ፥ ኣዲስ ኣበባ ነሓስ ብማውንቴን ደቂ ተባዕትዮ 60 ኪ .ሜ ትግራይ ወርቂ፥ ኣምሓራ ብሩር ኣዲስ ኣበባ ነሃስ ረኺበን።    ብፓራ ሊምፒክ ምርኣይ ዝተስኣኖም ዝላ ደቂ ተባዕተዮ ትግራይ ወርቅን ብሩርን፥  ኣምሓራ ነሓስ  ምስማዕ ዝተስኣኖም ደቂ ተባዕትዮ ትግራይ ወርቂ፥  ኦሮምያ ብሩርን ነሓስን፥ ጭላጭንል ምርኣይ ዝተስኣኖም ዝላ ደቂ ተባዕትዮ ትግራይ ወርቂ ፥ኦሮምያ ብሩር ፥ኣምሓራ ነሓስ፥    ጭላጭንል ምርኣይ ዝተስኣነን ደቂ ኣንስትዮ ኣምሓራ ወርቂ ትግራይ ብሩር ኦሮምያ ነሃስ እንትረኽባ ብ200 ሜትሮ ጉያ ሓደ ኢድ ጉድእ ልዕሊ ብርኪ ደቂ ተባዕትዮ ኣምሓራ ወርቂ ትግራይ ብሩር ፥ኦሮምያ ነሓስ ረኺበን እየን።   ነቲ ውድድር ኣምሓራ ብ 51 ወርቂ 48 ብሩርን 42 ነሓስን ቀዳመይቲ ኦሮምያ ብ 49 ወርቂ 40 ብሩርን 42 ነሓስን ካልአይቲ ትግራይ ድማ ብ14 ወርቂ 15 ብሩርን 32 ነሓስን ሳልሳይ ደረጃ ብምሓዝ ንሕንሐን ቀፂለን ኣለዋ።
Sport,ጋንታ ኩዕሶ እግሪ ሱፐርሊግ ኮንስትራክሽን ሃብኮን ኣብ ጅግጅግጋ ኣብዝካየድ ሃገር ለከ  ሻምፒየና ጋንታታት ሱፐርለግ ኣብ 2008 ዓ/ም ኣብ ብሄራዊ ሊግ ንምስታፍ ዘክእላ ውፅኢት ንምምዝጋብ ከምዝተዳለወት ኣፍሊጣ   ጋንታ ኩዕሶ እግሪ ሱፐርሊግ ኮንስትራክሽን ሃብኮን ቅድሚ ናብ ኮንስትራክሽን ሃብኮን ምቅያራ ፍቅሪ ኩዕሶ ብዝሓደሮም ኣብ ቀጠናታት ዓይደር መቀለ ብዝፃወቱ ዝነበሩ  ተፃወቲ ኩዕሶ እግሪ ቅድሚ 7 ዓመታት እያ ተመስሪታ፡፡  ሐዚ ድማ ዝነበሮም ፀገም ዕጥቅን በጀትን ብበዓል ሃፍቲ ኮንስትራክሽን ሃብኮን ኣይተ ሃ/ስላሴ ብርሃኑ ተማሊእሎም ኣብዝሓሸ ብርኪ ከምዝርከቡ ሓለቃ እታ ጋንታ በረከት ሃይለን  ኣጥቅዓይ ወልደብርሃን ሃፍቱን ይዘረቡ ፡፡ እታ ጋንታ ሙሉጌታ በርሀ እታ ጋንታ ኣብ 2007 ዓ/ም ንፈለማ እዋን ኣብ ሱፐርሊግ ትግራይ ተሳቲፋ ፅዋዕ ከምዝዓተረትን ሐዚ እውን ኣብ ጅግጅግጋ  ኣብዝካየድ ሃገር ለከ ውድድር ጋንታታት ሱፐርሊግ ዝሓሸ ውፅኢ ብምምዝጋብ ኣብ 2008 ዓ/ም ተሳታፊት ብሄራዊ ሊግ ንምግባር እቶም ተፃወቲ ከምዝተዳው ገሊፁ፡፡  ምክትል ኣካያዲ ስራሕ ኮንስትራክሽን ሃብኮን ኣይተ ሰይፉ ብርሃነ መስቀል ኩሉ ፋተዊ ስፖርት ዝክእሎ እንተድኣ ኣበርኪቱ ስፖርት ኩዕሶ እግሪ ትግራይ ዘይዓብየሉ ምክንያት ኣይክህሉን ክብሉ ገሊፆም፡፡
Sport,ካብ 8 ሓምለ ክሳብ 29 ሓምለ 2004 ዓ.ም ክካየድ ዝፀንሓ ሻምፕዮና ክልላት ብዓወት ጋንታ ወልዋሎ ተዛዚሙ፡፡ እቲ ን2 ሰሙን ክካየድ ዝቀነየ 27 ክለባት ዘሳተፈ ሻምፒዮና ኩዕሶ እግሪ  ክልላት ብዓወት ጋንታ ወልዋሎ ዓዲግራት ተዛዚሙ፡፡  ኣብቲ ንሕንሕ 6 ክለባት ናብ ብሄራዊ ሊግ 2005 ዓ.ም እንትሓልፉ ጋንታታት ወልዋሎ ዓዲግራትን ሰቲት ሑመራን ካብ ትግራይ ሓሊፈን እየን፡፡ 
Sport,  ቀዲመን ንደረጃ ዝተፃወታ ሰቲት ሑመራን ንፋስ ስልክ ላፍቶ ክፍለ ከተማን ዝተውሃበን 90 ደቂቃ ሽቶ ከቁፅራ ብዘይምክኣለን ብፍፁም ቅላዕ ንፋስ ስልክ ላፍቶ ክፍለ ከተማ 5 ሰቲት ሑመራ 4 ሽቶታት ብምምዝጋብ ብዓወት ክፍለ ከተማ ንፋስ ስልክ ላፍቶ እንትዛዘም ንፅዋዕ መን ወሰደ ኣብ ዝተገበረ ፀወታ ድማ ወልዋሎ ዓዲግራትን ክፍለ ከተማ ኣዲስ ከተማ ክልተ ንሓደ ብምስዓር ተዓዋቲት 2004 ዓ.ም ውድድር ኩዕሶ እግሪ ክለባት ኮይና እያ፡፡እቲ ንሕንሕ ጋንታ ወልዋሎ ቀዳመይቲ ብምኳን ተሸላሚት ሜዳልያን ፅዋዕን ወርቂ እንትትከውን ክፍለ ከተማ ኣዲስ ከተማ ካልኣይተ ንፋስ ስልክ ላፍቶ ክፍለ ከተማ ድማ ሳልሰይቲ ብምኳን ናይ ብሩርን ነሃስን ተሸለምቲ ኮይነን፡፡ ክፍለ ከተማ ንፋስ ስልክ ላፍቶ ፀባይ ዋንጫ ወሲዳ እያ፡፡ኣብቲ ውድድር ኮከብ ተፃዋቲ  ብሩክ ገ/ኣምላክ ካብ ወልዋሎ  ኮኮብ መቁፀርቲ ሽቶ ብማዕረ 6 ሽቶ ሙሉጌታ ብርሃነ ካብ ወልዋሎ  እቲ ውድድር ተጀሚሩ ክሳብ ዝዛዘም ካብ ካልእ እዋን ንላዕሊ መፍቀራይ ስፖርት ኩዕሶ እግሪ ዝተኸታተሎን እዩ ነይሩ፡፡ 
Sport,ሰላም ከመይ ትቕንዩ ክቡራት ተኸታተልቲ መደብ ስፖርት ኣብ ዝሓለፈ ሰሙን ካብ ታሪኻዊት  መበገሲ ኩዕሶ እግሪ ዓለም ዝኾነት ዓዲ እንግሊዝ ክሳብ ደቡብ ኣፍሪካ ዝድህስስ ትሕዝቶ ሒዝናልኩም ቐሪብና ምንባርና ይዝከር፡፡  ኣብ ናይ ሎሚ መደብና ድማ ታሪኽ ኩዕሶ እግሪ ኢትዮጵያ ዝምልከት ትሕዝቶ ሒዝናልኩም ቐሪብና ኣለና፡፡ ክሳብ መወዳእታ መደብና ሓቢርኩምና ክትፀንሑ ብኽብሪ ንዕድም፡፡ ሰናይ ፃንሒት
Sport,   ፀዋታ ኩዕሶ እግሪ ኣብ ኢትዮጵያ ብ1924 ዓ.ም.ፈ ኣብ ኣዲስ ኣበባ ይነብሩ ተነበሩ ዜጋታት እንግሊዝ፣ኣሜሪካ፣ ጣልያንን ግሪክን ከምዝተጀመረ ማዕኸናት ሓበሬታ ይገልፁ፡፡ እቶም ግጥማት ኣብ ጃን ሜዳ ይኻየዱ ምንባሮም ድማ ይዝከር፡፡
Sport,   ኩዕሶ እግሪ ኢ/ያ ካብ ጃን ሜዳ ተበጊሱ ናብ መላእ ኣዲስ ኣበባ ብፍላይ ድማ ናይ ልቢ ነበርቲ ከባቢ ቅዱስ ጊዮርጊስ ቤተ ክርስትያን ኣዲስ ኣበባ ብፍጥነት ዘሊቑ እዩ፡፡ ብ1935 ዓ.ም.ፈ ኣብ ሞንጐ ካብ ጅቡቲ ዝተሓረዩ ኩዕሶ እግሪ ሓይሊ ባሕሪ ፈረንሳይን ካብ ክፍለ ከተማታት ኣዲስ ኣበባ ዝተውፃፀኡ ጋንታ ኩዕሶ እግሪ ኢትዮጵያን ዝተኻየደ ግጥም ጋንታ ኩዕሶ እግሪ ኢትዮጵያ ኣብ ልዕሊ ጋንታ ኩዕሶ እግሪ ሓይሊ ባሕሪ ፈረንሳይ ሰለስተ ንሓደ ብዝኾነ ውፅኢት ክትዕወት ክኢላ እያ፡፡ ኣብቲ ፀዋታ ትውልዲ ኣርሜንያ ኮይኑ ትምህርቱ ኣብ ኣዲስ ኣበባ ይከታተል ዝነበረ የርቫንት ኣብርሃም ንኢትዮጵያ ወኪሉ ሰለስተ ሸቶታት ብሽም ኣመዝጊቡ ሀትሪክ ክሰርሕ ክኢሉ እዩ፡፡
Sport,ብኣዳለውነት ከተማ ዓዲግራት ካብ 22 ለካቲት ክሳብ 5 ጥሪ 2003 ዓ.ም ኣብ ዝተካየደ 5ይ መላእ ፅዋታታት ትግራይ ተሳቲፋ ዘተባብዕ ውፅኢት ዘመዝገበት ጋንታ ኩዕሶ እግሪ ደቂ ኣንስትዮ ከተማ ዓዲግራት ካብ ውልቀ በዓል ሃፍቲ ኣይተ ዩሪ ከበደ ሓገዝ ስፖርታዊ ዕጥቂ ረኺባ፡፡
Sport,ነቲ ሓገዝ ዝተረከቡ ሓላፊ ጉዳይ ማእሰይን ስፖርትን ከተማ ዓዲግራት ኣይተ መኮነን ሃ/ስላሴ ከምዝበልዎ ምንቅስቓስ ስፖርት ከተማ ዓዲግራት ብምጉልባት ኣቢልካ ብስነ ምግባርን ልምዓታዊ ኣተሓሳስባን ዝተሃነፁ መፍረይ ሓይሊ መንእሰይ ንምፍጣር ይግበር ኣብዘሎ ፃዕሪ ልዑል ኣስተዋፅኦ ይገብሩ ካብ ዘለዉ ግዱሳት ሰብ ውልቀ ሃፍቲ ኣይተ ዩሪ ተጠቃሲ’ዮም፡፡
Sport,ኣይተ ዪሪ ከበደ ኣብ 5ይ መላእ ፅወታታት ትግራይ ብቁዕ ውፅኢት ኣመዝጊበን ካብ 1ይ ክሳብ 5ይ ዘሎ ደረጃ ዝሓዛ ጋንታታት ትግራይ ሽልማት 40 ሽሕ ብር ከምዘበርከቱን ናይዚ መቀፀልታ ድማ ሓያል ተነሓናሒት ኮይና ብክልል ብርኪ 2ይ ደረጃ ዝሓዘት ጋንታ ኩዕሶ እግሪ ደቂ ኣንስትዮ ከተማ ዓዲግራት ኣሰታት 10 ሽሕ ብር ዝዋግኡ ሙሉእ ስፖርታዊ ዕጥቂ ብምብርካቶም ልዑል ምስጋና ይግበኦም ዝበሉ ኣይተ መኮነን ድልዱል ህዝባዊ መሰረት ዘለዋ ስፖርታዊ ምንቅስቃስ ወፅኢት ዕውት’ዩ ድማ ኢሎም፡፡
Sport,ኣሰልጣኒ ጋንታ ኩዕሶ እግሪ ደቂ ኣንስትዮ ከተማ ዓዲግራት ሓለቓ ሽሕ ኪዳነ ሃፍተ ብወገኑ እታ ጋንታ ኣብ ዝሓፀረ እዋን ተጣይሻ ትወዳደረሎም ኣብ ዘላ መድረኻት ዘታብዕ ውፅኢት ተመዝግብ ከምዘላ ብምጥቃስ አቲ ሓገዝ ድማ ንዝበለፀ ውፅኢት ዘለዓዕላ ምዃኑ ሓቢሩ፡፡
Sport,ኣባላት ጋንታ ኩዕሶ እግሪ ደቂ ኣንስትዮ ከተማ ዓዲግራት ሰላም ተኽላይን ዮርዳኖስ ግደይን ብሓባር ኣብ ዝሃበኦ ሪኢቶ እቲ ተበርኪቱለን ዘሎ ሓገዝ ዝያዳ ወነን ንሒን ኣሰኒቁ ዘስርሐንን ከቢድ ሓላፍነት ዘሰከመን ምዃኑ ብምጥቃስ ንዝተገበረለን ሓገዝ ድማ ብስም ጋንተአን ኣመስጊነን፡፡ ነቲ ብውልቀ በዓል ሃፍቲ ኣይተ ዩሪ ከበደ ዝተበርከተ ስፖርታዊ ዕጥቂ ዘረከባ ወ/ሮ ሄለን ባህረ ብግደአን ጋንታ ኩዕሶ እግሪ ደቂ ኣንስትዮ ከተማ ዓዲግራት ዛጊድ ዘርእየኦ ዘለዋ ውፅኢት ኣዝዩ ዘሐጉስ ብምዃኑ ነዚ ሓገዝ ከበርክቱ ከምዘለዓዓሎም ብምጥቃስ ንቀፃሊ ድማ ዘድሊ ድጋፍ ንክገብሩ ቃል ምእታዎም ኣረጋጊፁ፡፡ ካብ ጋንታ ኩዕሶ እግሪ ደቂ ኣንስትዮ ከተማ ዓዲግራት ሎሚ ዓመት ንክልል ትግራይ ዝወከላ 7 ተፃወቲ ከምዝተሓረያ ኣብቲ እዋን ተገሊፁ’ዩ፡፡
Sport,ፋብሪካ ቢራ ዳሽን  ንህንፀት ስታድዮም ትግራይ ዝገብሮ ደገፍ ከዝቅፅለሉ ኣፍሊጡ ትካል ህንፀት ስታድዮም ትግራይ ካብዝጅመር ክሳብ ሐዚ 15 ሚልዮን ብር ደገፍ ከምዝገበረ ኣብ ዝሃቦ ጋዜጣዊ መግለፂ ኣፍሊጡ  ስታድዮም ትግራይ ብ1998 ዓ/ም እዩ ህንፀቱ ጀሚሩ እቲ ስታድዮም ህንፀቱ ጠጠው እናበለን እናቀፀለን ፀኒሑ እዩ ሐዚ ግን እቲ ስታድዮም ንክዛዘም ኣብ ወሳኒ ምዕራፍ ይርከብ    ፡፡  ነቲ ስታድየም ተዘዋዊሮም ዝተዓዘቡ ሓለፍቲ ፋብሪካ ቢራ ዳሽን  ኣብ ዝሃብዎ ጋዜጣዊ መግለፂ ፋብሪካ ቢራ ዳሽን ንህንፀት እቲ ስታድዮም  ካብዝጅመር ክሳብ ሐዚ ደገፍ እናገበረ ከምዝመፀን ህንፀቱ ክሳብ ዝዛዘም ደገፎም ከምዝቅፅልሉን ኣካያዲ ስራሕ ፈብሪካ ቢራ ዳሽን ሚስተር ዴቭ ሊንግ ገሊፆም   ምክትል ሓላፉ ቢሮ ጉዳይ መናእሰይን ስፖርትን ትግራይ ኣይተ ኣብርሃ ገብረዋህድ ቅርሲ መንግስትን ህዝብን ዝኮነ ስታድዮም ትግራይ ንህንፀቱ ፋብሪካ ዳሽን ቢራ ዝገበሮ ደገፍ ብምምስጋን ደገፉ ክቅፅለሉን ካልኦት ትካላት እውን ነዚ ሰናይ ተግባር ክስዕባን ፀዊዖም  ፡፡    እቲ ስታድዮም ህንፀቱ እናተሳለጠ ከምዝርከብን ምንፃፍ ሳዕሪ ትራን ናይ ላዕሊ ፅላልን ከምዝተረፎን ኣይተ ኣብርሃ ገሊፆም 
Sport,ፋብሪካ ኣልኮልን መስተን ደስታ ንዕብየት ብሽክለታ ክልልና በብዓመቱ ልዕሊ 10 እታወት ዝኾኑ መናእሰይ ብሽክለተኛታት የፍርይ ምህላዉ ተገሊፁ፡፡   ዕላማ እቲ ፋብሪካ ድማ ድኻታትን ዓቕሚ ዘይብሎምን መናእሰይ ኣብ ዘየድሊ ቦታ ከይውዕሉ ብምግባር ሃገራዊ ሓላፍነት እዩ ክብሉ መካየዲ ስራሕ እቲ ፋብሪካ ኣፍሊጦም፡፡  ስፖርት ብሽክሌታ ኣብ ክልልና ካብ ዝርከቡ ስፖርትታት እቲ ተፈታውን ተፈላጥን እንትኾን ኣብ ዝተፈላለዩ ውድድራት ሃገርና ዓወታት ዘመዝገብናሉን ከብ ባህላዊ ስፖርትና ዝረኣይን እዩ፡፡ እዚ ቀፃልነት ንክህልዎ ድማ ብፍላይ ትካላት ሰብውልቀ ሃፍቲ ኣብቲ ስፖርት እናነጠፉ ዝርከቡ እንትኾን  ፋብሪካ ኣልኮልን መስተን ደስታ ሓንቲ እያ፡፡   ዋና ስራሕ መካየዲ ካብሪካ ኣልኮልን መስተን ደስታ ኣይተ ሙሴ ሓጎስ ኣብ በጀት ሓዱሽ ዓመት ዝሐሸ በጀት ሰሊዖም ኣበርቲዖም ከምዝሰርሑ ብምግላፅ መናእሰይ ኣብ ዘየድልዩ ቦታታት ከይውዕሉ ተቖጢቦም ንሃገሮምን ንህዝቦምን ንክሰርሑ ይሕግዙ ምህላዎም ኣፍሊጦም፡፡     ኣሰልጣኒ እታ ጋንታ ብስራት ኪሮስ በቲ ፋብሪካ ዝግበር ደገፍ ብሽክሌተኛታት ብምንኣድ ብተኸታታሊ 5 ዓመት ፅዋዕ ከም ዝዓተሩን በዚ ንምቕፃል ድማ ብሽክሌተኛታቶም ብስነ ምግባርን ብቕዓትን ሃኒፆም የሰልጥኑ ከም ዘለዉ ሓቢሮም፡፡ ብሽክሌተኛታት ነፃነት በርሀን ሽሻይ ከበደን በቲ ፋብሪካ ዝግበረሎም ደገፍ ብምንአድ ብዝወሃቦም ስልጠናን ምክርን ተሓጊዞም ብተከታታሊ 5 ዓመትታት ዝተመዝገበ  ሪከርድ  ዓወቶም አብ ከፀልቲ ዓመታት ንምድጋም ኢሉእውን ናብ ዝለዓለ ብርኪ ንክዓብዩ ከምዝፅዕሩ ሓቢሮም።
Sport,ን2003 ዓ.ም መንቀሳቐሲ ዝኸውን በጀት ድማ ልዕሊ 1 ሚልየን ብር መዲቡ ኣብ ምንቅስቃስ ከምዝርከብ ኣሰልጣኒ እጋ ጋንታ መንእሰይ ጌታቸው ዳዊት ገሊፁ ኣብ ከተማ መቐለ ትርከብ ጋንታ ከተማ መቐለ ኣብ በጀት ዓመት 2003 ዓ.ም ንፀወታ ብሄራዊ ሊግ ብኣካላውን መንፈሳውን ድልዋት ከምዝኾኑ ኣሰልጣኒ እታ ጋንታ መንእሰይ ጌታቸው ዳዊት ገሊፁ፡፡
Sport,ጋንታ ኩዕሶ እግሪ ከተማ መቐለ ኣብ ዝሓለፈ ዓመት ኣብ ዝተኻየደ ግጥም ብሄራዊ ሊግ ካብተን ኣብ ድሕሪት ዝተሰርዓ ጋንታታት ሓንቲ ከምዝነበረት ይዝከር፡፡ ነዛ ጋንታ ከምብሓዱሽ ንምጥንኻር ፌደሬሽን ኩዕሶ እግሪ ከተማ መቐለ ካብ ኣሰልጣኒ ኣትሒዙ  ብልዕሊ ብር200 ሽሕ 10 ተፃወቲ ብምፍራም ናብታ ጋንታ  ክፅምበሩ ገይረ እዩ፡፡ መራሒ ጋንታ ኩዕሶ እግሪ ከተማ መቐለ መንእሰይ ኣሸናፊ በላይ ከምዝገለፆ ኣብዝሓለፈ ዓመት ብምኽንያት ሕፅረት በጀት ተፃወትን ኣሰልጠንትን  ዕውት ዝኾነ ፃውቲ ከምዘይተረኣየ ብምግላፅ  ሎሚ ኣብ ዝህልው ፃውቲ  ፌደሬሽን ኩዕሶ እግሪ ከተማ መቐለ ልዕሊ ብር 1 ሚልየን ብምምዳቡን ብሉፃት ተፃወቲ ካብ ዝተፈላለያ ጋንታታት ብምፍራም ኣብ ክልልና ብዓይነቱ ፈላማይ ዝኾነ ጋንታ ኣጣይሹ ከምዘሎ ሓቢሩ፡፡እቱ መንእሰይ ወለዶ ብስፖርት ተጠናኺሩ ኣብ ዝግበር ሃገራዊ ልምዓት ተሳታፋይን መፍረያይን ዜጋ ኾይኑ ንኽዓቢ ስፖርት ሓደ ዓውዲ መሳርሒ ምኳኑ ወሲኹ ገሊፁ፡፡ካብ ጋንታ ደደቢት ፈሪሙ ዝመፀ ተፃዋታይ መንእሰይ ሃፍቶም ካሕሳይ ብወገኑ እዛ ጋንታ ኣብዝሓለፈ ዓመት ብዝተፈላለየ ምኽንያት ተዳኺማ ዝፀንሐት እኳ እንተኾነት በዚ ሕዚ ተጣይሹ ዘሎ ሓዱሽ ኣወዳድባን ዝወሃቦም ዘሎ ተግባርን ክልስ ሓሳብን ዝተሓዎሶ ስልጠና ኣብ ዝቕፅል ዓመት ዕውታት ብምኳን ናብ ፕሪሜርሊግ ንክሕወሱ ከምዝፅዕር ገሊፁ፡፡
Sport,ኣብ ትግራይ ንማእከል መሰልጠኒ ኣትሌቲክስ ማይጨው ሓዊሱ ኣብ ሃገረሰላም፣ዕዳጋ ዓርቢ፣ውቕሮ፣ ኦፍላ፣መቐለ፣ሽረ፣ሳዕሲዕ ፃዕዳ እንባን ማይጨውን 8 ጣብያታት ፕሮጀክት ኣትሌቲክስ ትግራይ ካብ 13-17 ክሊ ዕድመ ዝርከቡ ሰገናትን መናእሰይን ተሓቁፎም ይርከቡ፡፡ፌዴሬሽን ኣትሌቲክስ ኢ/ያ እውን በብዓመቱ ንስልጠንቲ፣ዝተፈላለዩ ናውትን  ስፖርት ክሳብ ሐዚ ልዕሊ 2 ሚልየን ብር ካፒታል ብምውፃእ ኣትሌቲክስ ኢ/ያ ናብ ዝለዓለ ብርኪ ንምብፃሕ ሓገዝ እናገበረ እዩ፡፡ 
Sport,ብመሰረት እዚ  ልዕሊ 700 ሽሕ  ዝግምቶም ናውቲ ስፖርት ኣብ 8 ጣብያታት ፕሮጀክትን ማይጨው መሰልጠኒ ማእኸል ኣትሌቲክስ ንዝርከቡ ሰገናት፣ ኣሰልጠንቲ፣ ክኢላታታን መተሓባበርቲን ዝውዕል ካብ ኢድ ሓላፊ መምርሒ ፋይናንስን ምምሕዳርን ፌዴሬሽን ኣትሌቲክስ ኢ/ያ ወ/ሮ ሸዋይነሽ ገዛኸኝ ተበርኪቱ እዩ፡፡ወ/ሮ ሸዋይነሽ ኣብቲ ርክክብ ከምዝገለፀኦ ፌዴሬሽን ኣትሌቲክስ ትግራይ ኣብቶም ዝሓለፉ ውድድራት ውፅኢታዊ ስራሕን ብቕዓትን ኣሪኣ እያ፡፡ እቲ ዝወሃብ ዘሎ ዕጥቂ ነቲ ጅማሮ ንምጥንካር ን8 ፕሮጀክትን ሓደ ማእኸል መሰልጠኒ ዝውዕል ኾይኑ ናብ ዝለዓለ ውፅኢትን ዓቕምን ንምስግር ክኽእሉን ንዕብየት ኣትሌቲክስ ኢ/ያ ግደኦም ከበርክቱን ዝዓለመ እዩ ክብላ ገሊፀን፡፡
Sport,ሓላፊ ቢሮ ማሕበራዊ ጉዳይ ኣይተ ሕሸ ለማ ብወገኖም ፌዴሬሽን ኣትሌቲክስ ኢ/ያ ዝገብሮ ዘሎ ገንዘባውን ንዋታውን ሓገዝ ብምንኣድ ሰገናት ኣትሌቲክስ ትግራይ ካብ ፕሮጀክት ሓሊፎም ናብ ክለባት ተጠርኒፎም ብደረጃ ሃገር ዝለዓለ ውፅኢት ንምምዝጋብ ዘኽእሎም ወነ ዝፈጥር ብምኳኑ ንዘሎ  ሕፅረት ስፖርታዊ ዕጥቂ ንምቅላል ካልኦት ኣሰር ፌደሬሽን ኣትሌትክስ ኢ/ያ ተኸቲሎም ኣድላይ ዘበለ ደገፍ ክገብሩ ፀዊዖም፡፡እቲ ዝድለ ናውቲ ኣመሊእኻ ብዝተፈላለዩ ስልጠናታት ዝሓሸ ዓቕሚ እናፈጠርካ ሰገናትን መናእሰይን ተወዲቦም ኣብ ዝተፈላለዩ ዓይነታት ስፖርት እናተሳተፉ ውፅኢት ኣትሌቲክስ ክልልና ይኹን ሃገርና ንምዕባይ ዝኸኣል እዩ፡፡ እዚ ድማ ኣብ ዝተፈላለዩ ውድድራት ዝረአ ዘሎ ግሁድ ሓቂ እዩ ዝብሉ  ድማ ምክትል ፕሬዝዳንት ፌዴሬሽን ኣትሌቲክስ ትግራይ መ/ር ወ/ገብርኤል መዝገበ እዮም፡፡
Sport,ፀወታ ቸስ ኣብ ምዕባለ ኣተሓሰስባ ወዲ ሰብ ልዑል ኣበርክቶ ከምዘለዎ ተገሊፁ ዓመታዊ ውድድር ሻምፒዮና ቸስ ትግራይ ብደቂ ተባዕትዮ ብዓወት ክፍለ ከተማ ዓይደር መቀለ ብደቂ ኣንስትዮ ድማ ብዓወት ከተማ ሸራሮ ተዛዚሙ፡፡ዓመታዊ ውድድር ሻምፒዮና ቸስ ክልል ትግራይ 2007 ዓ/ም ኣብ ከተማ መቀለ እንትዛዘም ብደቂ ተባዕትዮ ክፍለ ከተማ ዓይደር መቀለ ቀዳመይቲ ብምውፃእ ፅዋዕ እንትትዓትር ጋንታ ቸስ ስሚንቶ ፋብሪካ መሰቦን ከተማ ሸራሮን ብቅደም ስዓብ 2ይን 3ይን ደረጃ ብምሓዝ ውድድረን ዛዚመን ብደቂ ኣንስትዮ ድማ ከተማ ሸራሮ 1ይ ብምውፃእ ፅዋዕ እንትትወስድ ወረዳ ላዕላይ ማይጨውን ክፍለ ከተማ ኩሓን ድማ 2ይን 3ይን ደረጃ ሒዘን፡፡ሻምፒዮና እቲ ውድድር ኮይኖም ዝተሸለሙ ፍዮሪ ገ/መስቀልን ዮሃንስ ደበሳይን ፀወታ ቸስ ኣብ ምዕባለ ኣተሓሳስባ ወዲ ሰብ ልዑል ኣበርክቶ ከምዘለዎን ኩሉ ሰብ ክፃወቶ ከምዝግባእብን ተዛሪቦም፡፡ ፕረዚደንት ፌደሬሽን ቸስ ትግራይ ኣይተ ሽፈራው ተክለሃይማኖት እቲ ፌደሬሽን ኣብዚ ዓመት እዚ 2 ተፃወቲ ሃገሮም ወኪሎም ኣብ ዓለም ለከ ውድድራት ከምዝተሳተፉ ብምሕባር ካልኦት ተተካእቲ ተፃወቲ እውን ናብ ዝለዓለ ብርኪ ንምብፃሕ ደገፉ ኣጠናኪሩ ከምዝቅፅለሉ ገሊፆም፡፡ትክእሉ አለኩም ብተመሳሳሊ ብምክንያት መዓልቲ ልምዓታዊ ግብሪ ኣብ መንጎ ሰራሕተኛታት መንግስትን ነጋዶን ወረዳ ዶጉዓ ተምቤን ውድድር ስፖርት ተሳሊጡ ፡፡  እቲ ውድድር ብዓይነታት ስፖርት ቮሊቪል ጉታ ገመድን ኩዕሶ እግርን ዝተካየደ እንትኮን ኣብ መንጎ ሰራሕተኛታት መንግስትን ነጋዶን ዘሎ ርክብ ብምጥንካር ንልምዓት ሃገሮም ብሓባር ክነጥፉ ዝሕግዝ ከምዝኮነ ሓላፊት ልምዓት እቶት ወረዳ ዶጉዓ ተምቤን ወ/ሮ መረስዒት ገ/ዝግሄር ገሊፀን  ኣብቲ ውድድር ንዝተዓወቱ ድማ ሽልማት ፅዋዕ ተበርኪትሎም እዩ፡፡
Sport,ፋብሪካ ሲሚንቶ መሰቦ ኣብ 2007 ዓ/ም ኣብ ሃገራውን ዓለም ለካውን ውድድራት ዓወት ንዘመዝገቡ ስፖርተኛታትን ኪኢላታት ስፖርትን ከባቢ 4 ሚኢቲ ሺሕ ብር ሽልማት ሂቡ ተወሳኪ ፀብፃብ ኣለዎ ፋብሪካ ሲሚንቶ መሰቦ ሃገራዊ ኣህጉራውን ዓለም ላካውን ተነሓናሕቲ ብሽክለተኛታትን ኣትሌታትን እናፍረየ ዝርከብ ትካል እዩ እቲ ትካል ኣብ 2007 ዓ/ም ብክልቲኡ ዓይነታት ስፖርት ውፅኢት ንዘመዝገቡ ስፖርተኛታት ኣሰልጠንቲን ኪኢላታት ስፖርትን ብሓፈሻ ከባቢ 4 ሚኢቲ ሺሕ ብር ሽልማት ኣበርኪቱ እዩ  ፡፡ምክትል ዋና ኣካያዲ ስራሕን ፕረዚዳንት ስፖርትን እቲ ትካል ኣይተ ኪዳነ ተክለሃይማኖት ፋብሪካ ሲሚንቶ መሰቦ ንዕብየት ስፖርት ክልልና ጠመተ ሂቡ እናሰርሐ ከምዝርከብን ኣጠናኪሩ ከምዝቅፅለሉን ሓቢሮም ምክትል ሓላፊ ቢሮ ጉዳይ መናእሰይን ስፖርትን ትግራይ ኣይተ ገ/መድህን ሓጎስ ፋብሪካ ሲሚንቶ መሰቦ ሓዊሱ ትካላት ትእምት ንዕብየት ስፖርት ክልልና ዝገብርኦ ዘለዋ ምልዕዓል ብምንኣድ ካልኦት ትካላትን ሰብ ውልቀ ሃፍትን እውን ነዚ ተግባር ክስዕብዎ ፀዊዖም፡፡  እቲ ትካል ንሕድሕድ ተኸለምቲ ካብ 21 ሺሕ ክሳብ 3 ሚኢቲ ብር ዘበርከተ እንትኮን ተሸለምቲ ስፖርተኛታትን ኣሰልጠንትን በቲ ሽልማት ከምዝተሓጎሱን ንዝበለፀ ዓወት ከምዘለዓዕሎን ካልኦት ድማ ናብዚ ዓወት ክበፅሑ ጠንኪሮም ክሰርሑ ኣገንዚቦም፡፡ፋብሪካ ሲሚንቶ መሰቦ ብ1998 ዓ/ም ጋንታ ብሽክለታ ብ2000 ዓ/ም ድማ ጋንታ ኣትሌቲክስ ዘጣየሸ እንትኮን ኣብዚ ሐዚ እዋን ብሐፈሻ 56 ስፖርተኛታት ሓቁፉ ይርከብ  
Sport,ዓመታዊ ስፖርታዊ ውድድር ወረዳ ሳዕስዕ ፃዕዳ እምባ ኣብ ከተማ ፍረወይኒ ተኻይዱ፡፡ኣብ ቤት ፅሕፈት ጉዳይ መናእሰይ ስፖርትን ወረዳ ሳዕስዕ ፃዕዳ እምባ በዓል ሞያ ባህላዊ ስፖርትን ስፖርት ንኩሉን ዝኾኑ ኣይተ ሙሉጌታ ብስራት ከምዝበልዎ ካብ 4-5/03/2003 ዓ.ም ዝተኻየደ ዓመታዊ ስፖርታዊ ውድድር እታ ወረዳ ዕላምኡ ኣብ 5ይ መላእ ወዋታታት ትግራይ ብሉፃት ተናሓናሕቲ ሒዝካ ንምቅራብ እዩ፡፡ኣብቲ ውድድር 6 ዞናት ብ3 ዓይነት ውድድራት ተሳተፍቲ ኾይነን እየን፡፡ ብኩዕሶ እግሪ ዞን ፍረወይኒን ማይ መገልታን ንፅዋዕ መን ዓተረ ዝበፅሓ እንትኾና ዞን ፍረወይኒ 3 ን 1 ረቲዓ፡፡ኣብ ኩዕሶ መርበብ ደቂ ተባዕትዮ ዞን ሳዕሲዕ ንማይ መገልታ 2 ን 1 ብምስዓር ፅዋዕ ዝዓተረት እንትትኸውን ብደቂ ኣንስትዮ ድማ ፍረወይኒ ንወልዋሎ ብተመሳሳሊ 2 ን 1 ብምስዓር ፅዋዕ ዓቲራ፡፡ብኣትሌቲክስ ኣብ ዝተገበረ ውድድር ድማ ዞን ፍረወይኒ ብክልቲኡ ፆታ ተሸላሚት ፅዋዕ ኾይና እያ፡፡  ነዚ ሽልማት ዝሃቡ ም/ዋና ኣማሓዳሪ ወረዳ ሳዕስዕ ፃዕዳ እምባ ኣይተ ሙሉጌታ ጠማለው እዮም፡፡
Sport,ኣብ  መቐለ  ከባቢያዊ ምምሕዳራት ዓይደር፣ ዓዲሓቂን ሰሜንን  ዓመታዊ ሻምፒዮና ስፖርት ብዝለዓለ ድምቀት እናተካየዳ እየን፡፡እቲ ኣብ  መቐለ ኣብ ሞንጎ ከባቢያዊ ምምሕዳራት ዓይደር፣ ዓዲሓቂን ሰሜንን ዝካየድ ዘሎ ዓመታዊ ሻምፒዮና ውድድራት ብኩዕሶ መርበብ፣ ብኩዕሶ እግርን ሰደቓ ቴንስን ዘጠቓለለ ኮይኑ ድሙቕ ሰልፍን ምርኢት ሰርከስን እዩ ተጀሚሩ፡፡እዚ ዓመታዊ ሻምፒዮና ናቑጣታት ኣብ እዋን ክረምቲን ሓጋይን ዘካየድ እንትኸውን እዚ መቐፀልታ ናይ ዝሓለፈ ክረምቲ ከምዝኾነ ተፈሊጡ፡፡ ቐንዲ ዕላማ እቲ ውድድር ንቐፃሊ ኣብ ከተማ ዓዲግራት ንዝካየድ 5ይ መላእ ፀወታታት ትግራይ ንከተማ መቐለ ወኪሎም ዝፃወቱ ስፖርተኛታት ንምሕራይ ኮይኑ ነዚ ንምዕዋት ድማ መናእሰይ ኣብዝመሃርሉን ዝነብርሉን ከባቢ መዘናግዒን መዘውተሪ ስፖርት ከምዘድሊ   መንእሰይ ግዚኡ ዘሕልፈሉን ዝህደሰሉን ደረጅኡ ዝሓለወ መዘውተሪ ቦታ ንኽህሉ ኣበርቲዖም ከምዝሰርሑ  እቶም ኣተሓባበርቲ ወሲኾም ገሊፆም፡፡ ናይቲ መንእሰይ ተሳትፎን ተጠቓምነትን ልምዓት ንምርግጋፅ ኣካላውን ኣእምሮኣውን ብስለት ጨቢጡ ስእነት ስራሕ ንምቅላል ክውደብ ከምዘግባእ ናይቲ ዕለት መልእኽቲ እተን ከባቢያዊ ምምሕዳር ከምዝኾነ ተፈሊጡ፡፡
Sport,ብፌደሬሽን   ኣትሌቴክስ ትግራይ ዝካየድ ተተካእቲ ኣትሌታት ንምሕራይን ክለባት ደረጃ ብቅዓቶም ንምፍታሽ፣ብሉፃት ኣትሌታት ንምሕራይን ዝዓለመ ካብ ሰነ 18- 26/2003 ዓ.ም ዝፀንሕ ውድድር ፕሮጀክት ኣትሌቲክስን ክለባትን ትግራይ ኣብ ከተማ ሽረ እንዳስላሰ ከምዝካየድ ፌደሬሽን ኣትሌቲክስ ትግራይ ኣፍሊጡ፡፡ ፕረዚዳንት ፌደሬሽን ኣትሌቲክስ ትግራይ ኣይተ ኪዳነማርያም ኣታኽልቲ ከምዝገለፅዎ ኣብ ትግራይ 8 ፕሮጀክት ኣትሌቲክስ፣ 3 ክለባትን  ከምዘለዎ እዚኣን ድማ ንሃገርና ይኹን ክልልና ዘለዋ ዓብይ ክለባት እናመገባ ከምዘለዋ ብምሕባር ብፍላይ ድማ ኣብ መሰልጠኒ ማእኸል ኣትሌቲክስ ማይጨው ኣትዮም ንኽስልጥኑ፣ተጣይሸን ዘለዋ ሓደሽቲ ክለባት ጉና፣ ሱር ኮንስትራክሽንን ፖሊስን ንምሕራይን ክለባት ድማ ደረጃ ብቕዓቶም ኣብ ምንታይ ብርኪ ከምዘለው ንምፍላጥ ዝዓለመ ከምዝኾነ  ገሊፆም፡፡ እዚ ውድድር ሃገርና ብደረጃ ዓለም እትረክቦ ዝነበረ ዓወት እናነከየ ብምምፅኡ እዚ ዓወት ዳግም ንምምላስን ተተካእቲ ኣትሌታት ንምፍራይ ዝዓለመ ከምዝኾነ ወሲኾም ሓቢሮም፡፡ እዚ ኣብ ከተማ ሽረ እንዳስላሰ ዝካየድ ውድድር ፕሮጀክት ኣትሌቲክስን ክለባትን ዓቕሞም ንምጉልበት ኣትሌታት ራእይ ንክህልዎም ንምግባርን ብሃገር ብርኪ ንዝህሉ ውድድር ብሉፃት ተቐዳደምቲ ንምሕራይ ከምዝኾነ ኣይተ ኪዳነማርያም ኣታኽልቲ ወሲኾም ሓቢሮም፡፡ኣብዚ ሕዚ እዋን ብደረጃ ክልል 3 ክለባትን 8 ፕሮጀክት ኣትሌቲክስ ከምዘለዋ ይፍለጥ፡፡
Sport,ኣብ መንጐ 11 ጋንታት ከተማ ማይጨው ክካየድ ዝፅንሐ ፀዋታ ኩዕሶ እግሪ ብርክት ዝበሉ መፍቐርቲ ኣብ ዝተረኸብሉ ብተዓዋትነት ጋንታ ኩዕሶ እግሪ ጣብያ 01 ከምዝተጠቃልል ቤት ፅሕፈት ጉዳይ መናእሰይን ስፖርትን ማህበራዊ ጉዳይ እታ ከተማ ኣፍሊጡኣብቲ ቤት ፅሕፈት ኣተሓባባሪ ስፖርትን ኪኢላ ውድድር ፌስቲቫል ምስፍሕፋሕን ዕብየት ምርግጋፅ ከተማ ማይጨው ኣይተ ሓዲስ ገ/ስላሰ ከምዝገለፅዎ ኣብ መንጐ 11 ጋንታታት ኩዕሶ እግሪ ክካየድ ዝፅንሐ ንሕንሕ ፅዋዕ መን ወሰደ ብርክት ዝበሉ መፍቐርቲ ስፖርት ኣብ ዝተረኸብሉ ብዝደመቐ ፅምብል ተዛዚሙ፡፡ ኣብታ ከተማ ክካየድ ዝፅንሐ ክረምታዊ ፀዋታ ስፖርት ብዙር ተናሓኒሐን ንፅዋዕ መን ወሰደ ካብ መንጐ ዝሓለፉ ጋንታታት ኩዕሶ እግሪ ሓረስቶትን ጋንታ ጣብያ 01 ቐልቢ መፍቕርቲ ስፖርት ዝሰሓበ ፀወታ ብምክያድ ጋንታ ኩዕሶ እግሪ ጣብያ 01 ንመናሐንሕታ 2 ን ባዶ ብዝኾነ ኣፈላላይ ሸቶ ተዓዊታ ዝተዳለወላ ናይ መተባብዒ ገንዘብን ሽልማት ፅዋዕ ካብ ጋሻን ም/ሓላፊ ቤት ፅሕፈት ጉዳይ መናእሰይን ስፖርትን ማህበራዊ ጉዳይ ከተማ ማይጨው ኣይተ ኣምባቸው ኣማረ ተቐቢሎም፡፡ ኣብ መንጐ 11 ጋንታታት ኣብ ዝተኻየደ ንሕንሕ ኩዕሶ እግሪ ኾኸብ ተፃዋታይን ኾኸቡ መቑፀሪ ሸቶ ተባሂሎም ንዝተሓረዩ ሃፍታሙ ደርበውን ኣወጣሃኝ ለማ ንሕድ ሕድ ሽልማት ሙሉእ  ስፖርታዊ ዕጥቅን ናይ መተባብዒ ገንዘብ ከምኡውን ንኾኸብ መሰልጠኒ ኣይተ መንገሻ ሓዱሽ ዝተዳለወሎም ሽልማት ወረቐት ምስክር ካብ ኢድ ኣይተ ኣምባቸው ኣማረ ወሲዶም፡፡ ኣብ ክረምታዊ ፀዋታ ስፖርት ኩዕሶ እግሪ ካብ መንጐ ዝተኻየደ ንሕንሕ ካብ ዝተሳተፉ ን2003 ዓ.ም ንከተማ ማይጨው ወኪሎም ዝነሓንሑ ንፉዓት ብምሕራይ ልዕሊ 3600 ብር ዝግምቶም ስፖርታዊ ዕጥቂ ካብ ቤት ፅሕፈት ጉዳይ መናእሰይን ስፖርትን ማህበራዊ ጉዳይን ከምዝወፈየ ኣይተ ሓዲሽ ገ/ስላሰ ኣመልኪቶም፡፡
Sport,ሕዚ ድማ ኣብ መድረክ ዓለም ንሃገሪምን ክልሎምን ዘፀውፁ ኣናብስን ዋዕሮታትን ኣትሌቲክስ እናፍረየ ዝርከብ ወረዳ እዩ ወረዳ እንባ ኣላጀ፡፡ ዓወት ኣትሌቲክስን ዘይዛሪ ታሪክ ተተካእቲ  ብሰንሰለት እናታኣሳሰረ  ካብ ክልልና ሓሊፎም ሃገሮም ዘፀውዑ ኣትሌታት ክፈርየሉ ዝከኣለን እናፈረየሉ ዝርከበሉ ሚስጥር ተዓዚብና ከምዝስዕብ ኣዋዲድናዮ ኣለና፡፡ ኣብ ወረዳ እንባ ኣላጀ ብፕሮጀክት ኣትሌቲክስ ተጠርኒፎም ዝንቀሳቀሱ ዘለው ስፖርተኛታት  ብክኢላታት ስፖርትን ቤት ፅሕፈትን ብምምሕዳር እቲ ወረዳን ብወለዶም ዝግበረሎም ደገፍን ክትትልን ከምዝስዕብ ይገልፅዎ፡፡ ስፖርት  ህዝባዊ ሰረት ሒዙ እንተዓብዩ  ብንእሽተይን ዓብይን ምክንያት  ጠጠው ከምዘይብልን ቀፃልነቱን ዕቤቱ ውሑስ ከምዝኮነ ብፍላይ ደገፍን ክትትልን ሕ/ሰብ እንተሃልዩ ኣብ ፅኑዕ ሰረት ህዝባዊ መሰረት ከምዝሕዝን  ከምዘይወድቅን ተዓዚብና ኢና፡፡  ወለዲ ኣትሌታትን ኣሰልጣኒ ፕሮጀክት ኣትለየቲክስ ወረዳ እንባ ኣላጀ እውን እዚዮም ዘረጋግፁ  ፡፡ብዝግበረሎም ደገፍን ክትትልን ተበራቲኦም ንቅድሚት ሃገሮምን ክልሎምን ከፀውዑ ነዊሕ ራእይ ሰኒቆም ከምዝለው እቶም ስፖርተኛታት ይግልፁ፡፡ ምምሕዳር ን ቤት ፅሕፈት ጉዳይ መናእሰይን ስፖርትን ወረዳ እንባ ኣላጀ  ምንቅስቃስ ፕሮጀክት ኣትሌቲክስ እታ ወረዳ ከምዝስዕብ ይገልፅዎ፡፡  ፌደሬሽን ኣትሌቲክስ ቢሮ ጉዳይ መናእሰይን ስፖርትን ክልል ትግራይን ምንቅስቃን ተሞክሮ ን ፕሮጀክት ኣትለቲክስ ወረዳእንባ ኣላጀ  ናብ ካልኦት ከባቢ ክስፍሕ ከምዝግብኦ እየም ዝገልፁ ፡፡ፕሬዚደንት ፌደሬሽን ዕቤት ስፖርት ኣትሌቲክስ  ሃገርናን ክልልናል  ተተካእቲ ኣብ ምፍራይ ዝፃወቶ ተራ ዓብይ እዩሞ ኩለን ወረዳታት ትግራይ ተሞክሮ ወረዳ እንባ ኣላጀ ክስዕቦ ይግባእ፡፡
Sport, ካብዚኣቶም ኢትዮጵያ ቅድሚ 30 ዓመት ንመወዳእታ ግዜ ካብ ፅዋዕ ኣፍሪካ ክትስናበት እንተላ ሓላዊ ማዕፆ ዝነበሩን ሕዚ ናይ ክለብ መከላከያ ኣሰልጣኒ ሓለውቲ ማዕፆ ዝኾኑን ኣይተ ሃይለስላሴ ገ/ግዮርጊስ ኣብቲ ስልጠና ተረኺቦም ልምዶም ኣካፊሎም እዮም። 
Sport,እቶም ኣሰልጠንቲ ንዝሓዝዎ ብቕዓት መዐቀኒ ፈተና ዝተፈተኑ ኮይኖም ፈተነኦም ኣብ ካይሮ (ግብፂ) ናብ ዝርከብ ካፍ ክለኣኽ እዩ። በቲ ውፅኢት እንተሓሊፎም ካዓ ቀፃሊ ዓመት  “ላይሰንስ”“A” ክወሃቡ ከም ዝግበር ኢንስትራክተር ኣብራሃም ይዛረቡ። ነቲ ዝተወሃበ ስልጠና ዘመስገኑ ፕሬዝደንት ፌደሬሽን ኩዕሶ እግሪ ትግራይ ኣይተ ተፈራ ገ/ማርያም ሰልጠንቲ ዝቐሰምዎ ቁም ነገር ኣብ ወረቐት ዘይኮነስ ከሳብ ጣብያ ወሪዶም ኣብ ተግባር ከውዕልዎ ፀዊዖም። እዚ እንተዘይኮይኑ ትርጉም ስለዘይህልዎ ክሳብ ናይ ፍቓድ ወረቐቶም ምእጋድ ስጉምቲ ከምዝወስድ የተሓሳስቡ። እንተወሓደ ኣብተን ዘለዋና ትሽዓተ ናይ ብሔራዊ ሊግን 22 ጋንታታት በፂሕኻ መለስን እጃሞም ከበርክቱ ተላብዮም። 
Sport,እቲ ካልእ ሞያዊ ስልጠና ብቤት ፅሕፈት ጉዳይ መናእሰይን ስፖርትን ከተማ መቐለ ዝተሰናደአ ኮይኑ ካብ ሸውዓቲአን ክፍላተ ከተማ ንዝተወፃፅኡ 36 ጀመርቲ መናእሰይ ደያኑ ዝተወሃበ ስልጠና እዩ። “ብኢንስትራክተር” ብርሃነ ደስታ ን15 መዓልቲ ዝተወሃበ እቲ ስልጠና ተግባራውን ክልስ ሓሳባውን ከይዲ ዘጣመረ ኮይኑ ኣብ ኩዕሶ እግሪ ዘሎ ፀገም ዳይነት ክቐርፍ ትፅቢት ተገይርሉ ኣሎ። ሰልጠንቲ ብፌደሬሽን ኩዕሶ እግሪ ኢትዮጵያ ሕጋዊ ፈተና ዝተወሃቦም ኮይኑ፤ ኣብቲ ፈተና ፅቡቕ ውፅኢት ንዘመዝገቡ ዳያኑ ኣብ ቀፃሊ ዓመት ስልጠና ዳይነት ደረጃ ሓደ ክወሃቡ ምዃኖም መተሓባበሪ ስፖርት ከተማ መቐለ ኣይተ ኣታኽልቲ ብርሃነ ይዛረቡ።
Sport,እዞም ዝተወሃቡ ሞያዊ ኣስተምህሮታት ኣብ ኣእምሮኣዊ ስልሒት ዝጎድሉ ፀገማት ኩዕሶ እግሪ ክልልና ኣብ ምፍታሕ ተራ ክህልዎም ይግባእ። ብሞያ ዝበሰለ ሓይሊ ሰብ ንምፍጣር ዝግበር ዘሎ ምንቅስቓስ ተጠናኺሩ ይቐፅል። ልክዕ ከምቶም ካልኦት ዘፈራት ልምዓት ንውፅኢታውነት ኩዕሶ እግሪ እውን መጀመርታ ርእሲ ይልማዕ። ነዚ ድማ እቶም ከሰልጥኑን ክዳንዩን ዕላማ ተገይሩ ዝሰልጠኑ ሰብ ሞያ ዓብዪ ሓላፍነት ኣለዎም።
Sport,ጋንታ ብሽክሌታ ጉና ዝሓለፉ ዓወታት ብምዕቃብ ኣብ 2007 ዓ/ም  ዝበለፀ ውፅኢት ንምምፃእ ልዕሊ 9 ሚልዮን ብር ከም ዝሰለዐ ኣፍሊጡ::ብሽክሌተኛታት ብግደኦም ብጉና ብዝግበረሎም ዘሎ ኩሉ መዳይ ሓገዝ ፅቡቅ ነጥቢ ንከመዝግቡ ከምዝሓገዞም ተዛሪቦም::ጋንታ ብሽከሌታ ጉና ብ1986 ዓ/ም ካብ ዝጣየሽ ጀሚሩ ብርክት ዝበሉ ብሽክሌተኛታት ዘፍረየን ኣብ ዕቤት ስፖርት ብሽክሌታ ክልልናን ሃገርናን  ዓብይ ግደ እናተፃወተ ዘሎ ጋንታ እዩ::ጋንታ ብሽክሌታ ጉና ብደረጃ ሃገር ን 3ይ ግዘ ኣብ ዝተሳለጠ ውድድር ቱር መለስ ንሓምለዋይ ለውጢ ብተከታታሊ ሰለስተ ዓመታት ሻምፕዮና ኮይና እያ::ብሽክሌተኛታት ጌታቸው ዮሃንስን ክብሮም ሃይለን  ኣብ ሃዋሳ ኣብ ዝተካየደ ውድድር ቱር መለስ ብሓፈሻዊ ውፅኢት 1ይ ን 3ይ ን ኮይኖም ተዓዊቶም እዮም:: እዚ ውፅኢት ንከመዝግቡ ጉና ንዝገበረሎም ዘሎ ኩለመዳይ ሓገዝ ከምዝኮነን ካልኦት ተተካእቲ ሰገናት እውን ኣሰሮም ክስዕቡ ከምዝግባእ ገሊፆም::ኣሰልጣኒ ጋንታ ብሽክሌታ ጉና  ኣይተ ንጉሰ ገ/ዮሃንስ ኣብ 2006 ዓ/ም ኣብ ውድድር ቱር መለስ 1ይ ብምውፅኦም ሃገርና ወኪሎም ኣብ ሩዋንዳ ከምዝተወዳደሩን እዚ ድማ ንቀፃልቲ ስራሕቲ  እቲ ጋንታ ሓጋዚ ከምዝኮነን ብቅዓት ተወዳደርቶም ንምፍላጥ እውን  ከምዘገልገሎም ተዛሪቦም::መራሒ ጋንታ ብሽክሌታ ጉና ኣይተ ጨርቆስ ገብሩ ጋንታ ጉና ብዝበለፀ ንክጠናከር 9 ሚልዮን ብር መዲቡ እናሰርሐ ከምዝኮነን ኣመራርሓ ጉና እውን  እቲ ስፖርት ንክዓቢ ከምዓብይ መደብ ሒዞም እናነጠፉ ከምዘለው ሓቢሮም::
Sport,ጋንታ ኩዕሶ እግሪ ወልዋሎ ዓድግራት ኣብ ድሬዳዋ ዝካየድ ፅወታ ጋንታታት ብሄራዊ ሊግ  ፅቡቅ ውፅኢ ብምምፃእ ናብ ፕሪመር ሊግ ኢትዮጵያ ንምፅምባር ትዳሎ ከምዘላ ኣፍሊጣ፡፡     እታ ጋንታ ኣብ 2007 ዓ/ም ካብ ምድባ ካብ ጋንታ ከተማ መቀለ ቀፂላ 2ይ ደረጃ ብምሓዝ ውድድራ ዛዚማ፡፡ ተፃወቲ ጋንታ ኩዕሶ እግሪ ወልዋሎ ዓድግራት ሃይሉ ገ/የሱስን ዳዊት ዕቁባዝግን  ደገፍ ህዝብን ምምሕዳርን ከተማ ዓድግራት ከይተፈለዮም ዓወታት እናመዝገቡ ከምዝመፁን ሐዚ ድማ ኣብ ድሬዳዋ ንዝካየድ ፀወታ ጋንታታት ብሄራዊ ሊግ ኢትዮጵያ ዝበለፀ ውፅኢት ብምምዝጋብ ናብ ፕሪመርሊግ ኢ/ያ ብምፅምባር ተወከልቲ ትግራይ ንምካን ከምዝተዳለው ገሊፆም፡፡  ኣሰልጣኒ ሃፍቶም ኪሮስ ኩሉ ኣባል እታ ጋንታ ዝተውሃቦ ሓላፍነት ብምትግባሩ ካብ ምድቦም ዝሓሸ ውፅኢት ከመዝግቡ ከምዝከኣሉ አንትገልፅ  እታ ጋንታ ብግድኦም ኣብ ሜዳ ተረኪብካ ካብምድጋፍ ብተወሳኪ ብገንዘብ ናይምድጋፍ ድሌት ከምዘለዎምን ይኩን እምበር ኣመራርሓ እታ ጋንታ ኣብዚ መዳይ ክፍተት ከምዘለዎም ገሊፆም፡፡ቴክኒካል ዳይሬክተር እታ ጋንታ ሰሎሞን ገ/ፃድቅ ኣባላት ንምምልማልን ንምምዝጋብን  ክፍተት ከምዝነበረን ኣብ ቀፀሊ ጠመተ ተዋሂብዎ ከምዝስራሕን ተዛሪቦም፡፡   ከንቲባ ከተማ ዓድግራት ኣይተ ተስፋልደት ደስታ ብተመሳሳሊ ነታ ጋንታ ንምጥንካር ሰፋሕቲ ስራሕቲ እናተሰርሑ ከምዝኮኑን በቢከባቢኡ ዝርከቡ ደገፍትን ፈተውትን ጋንታ ወልዋሎ ዐዓድግራት ደገፍ ንክገብሩ ይስራሕ ከምዘሎ ሓቢሮም፡፡         
Sport, ፌደሬሽን ብሽክለታ ክልል ትግራይ መበል 16 ህፁፅ ጉባኤ ኣብ ከተማ መቀለ ኣሳሊጡ፡፡እቲ ፌደሬሽን ሓደሽቲ ኣባላት ስራሕ ፈፃሚ ብምምራፅ ብሽክለታ ትግራይ ናብ ዝሓሸ ብርኪ ክሰጋገር ህዝባዊ መሰረት ክህልዎን ኣብ ሰናይ ምምሕዳርን ዓበይቲ ስራሕታት ክስርሑ ከምዘለዎም ኣገንዚቡ ፌደሬሽን ብሽክለታ ትግራይ መበል 16 ህፁፅ ጉባኤኡ ኣብ ከተማ መቀለ እንተሳልጥ እቲ ጉባኤተኛ ካብ 2005 ክሳብ 2007 ዓ/ም ዝቀረበ ፀብፃብ ኣደሚፁ እዩ፡፡    እቲ ፌደሬሽን ካብ 2005 ክሳብ 2007 ዓ/ም ቱር ደደቢት ቱር መለስን ሓዊሱ ዓበይቲ ሃገራውን ክልላውን ውድድራት ከምዘሳለጠን ብሉፃት ስፖርታውያን ብሽክለታ ትግራይ ክፈርዩ ከምዝተሰርሐን ብኣወንታ ዝተገምገመ እንትኮን ይኩን እምበር እቲ ፌደረሽን ካብ 2005 ዓ/ም ጀሚሩ ንተከታተልቲ 3 ዓመታት ፀብፃብ ዘይምቅራቡን ጉባኤ ብዘይምክያዱን ክፍተታት ከምዝተፈጠሩ ትካላዊ መስርሕ ተከቲልካ ዝገባእ ውሳነታት ብወረቀት ክበፅሕ ዘይምግባር ብስፖንሰር ዝተረከበ ገንዘብ ጋንታታት ብግለፂ ክፈልጠኦ ዘይምግባር ንዝተጋደሉ ኣባላት ስራሕ ፈፃሚት ካብ መስርሕ ወፃኢ ምምላእን ክፍተት ሰናይ ምምሕዳርን ከምዝነበረ ተገምጊሙ እዩ፡፡  እቲ ፌደረሽን ነዞም ዝተልዓሉ ድክመትን ጥንካረን ብምግምጋም ዝተልዓሉ ፀገማት ክእረሙ  ብምሕባር ሓደሽቲ  ኣባላት ስራሕ ፈፃሚት መሪፁ እዩ ፡፡ ሓላፊ ቢሮ ጉዳይ መናእሰይን ስፖርትን ትግራይ ዶ/ር ገ/ይወት ገ/ግዚኣብሄር ስፖርት ብሽክለታ ትግራይ ናብ ዝሓሸ ብርኪ ክሰጋገር ህዝባዊ ብምግባር ካብ ሓደሽቲ ኣባላትን ኩሉ ማሕበረሰን ትፅቢት ከምዝግበር ሓቢሮም፡፡ 
Sport,ጋንታ ኩዕሶ ኢድ ትግራይ እተመዝግቦ ዘላ ዓወት ቀፃልነት ክህልዎ ዝምልከቶም ኣካላት ትኹረት ሂቦም ክሰርሑ ተፃወቲ ገሊፆም፡፡ፅዋታ ኩዕሶ ኢድ  ትግራይ ካብ ትልለየሎምን ኣብ ዝተፈላለዩ መድረኻት ውድድር ብሉፃት ዓወታት ካብ እተመዝግበሎም ዘላ ዓይነታት ስፖርት ሓደ እዩ፡፡ ባህርዳር ኣብ ዝተሳለጠ ራብዓይ መላእ ፀወታታት ኢትዮጵያ ብደቂ ተባዕትዮ ቀዳመይቲ ብደቂ ኣንስትዮ ድማ ሳልሰይቲ ብምዃን ናይ ፅዋዕን መዳልያን ሽልማት ብምሓዝ ብዓወት ዝተመለሰት ጋንታ ኩዕሶ ኢድ ትግራይ እቲ ተመዝግቦ ዘላ ዓወት ቀፃልነት ክህልዎ ወረዳታት፣ሰብውልቀ ሃፍትን ትካላትን ተተካእቲ ኣብ ምፍራይ እጃሞም ከበርክቱን ዝሓበሩ ተፃወቲ ጋንታ ኩዕሶ ኢድ ትግራይ ይኹን እንበር ነዚ ውፅኢት ዓቂብካ ንም ንምኻድ ፀገማት ከምዘለው   ዝምልከቶም  ኣካል ፍታሕ ክህበሎም ተፃወትቲ  ዳነኤል ዘለቀን ትርሓስ ገ/ኪዳንን  መራሒ ቡድን ረዳት ኢንስፔክተር  ሙሉጌታ ሓድጉን ይዛረቡ፡፡በቶም ስፖርተኛታት ዝተልዓሉ ፀገማት ኣመልኪቶም መልሲ ዝሃቡ ፕረዚዳንት ኩእሶ ኢድ ትግራይ ኣይተ ኣብርሃም ተወልደ ብወገኖም እቶም ዝተገለፁ ፀገማት ኣብ ኩዕሶ ኢድ ጥራሕ ዘለዉ ከምዘይኮኑን ስፖርት ህዝባዊ መሰረት ክህልዎ ብምግባር ክፍትሑ  ምኻኖምን ገሊፆም፡፡ተተካእቲ ንምፍራይ  ፌደረሽን ኩዕሶ ኢድ ትግራይ ዝሓዞ መደብ ዝምልከት ድማ ኣይተ ኣብራሃም ከምዝስዕብ ይዛረቡ፡፡ 
Sport,ጋንታ ኩዕሶ እግሪ ኮንስትራክሽን ሃብኮ ኣብ 2008 ዝሓሸ ውፅኢት ንምምዝጋብ ከምእትሰርሕ ኣሰልጣንን ተፃወትን እታ ጋንታ ገሊፆም፡፡ጋንታ ሱፐር ሊግ ኩዕሶ እግሪ ኮንስትራክሽን ሃብኮን ኣብ ከተማ ጅግጅጋ ካብ ሱፐር ሊግ ናብ ቢሄራዊ ሊግ ንምዕባይ ኣብ ዝተገበረ ናይ መፃረዪ ውድድር ንክልልና ወኪለን ካብ ዝተሳተፋ 4ተ ጋንታታት ሓንቲ እያ፡፡እታ ጋንታ ኣብ ዘካየደቶም 5ተ ፀወታታት ሓደ ዓወት ፣ ሓደ ማዓረን ሰለስተ ድማ ስዕረት ብምትእንጋድ ካብቲ ውድድር ብቀሊሉ ክትሰናበት ኪኢላ እያ፡፡ንምኻኑ እታ ጋንታ ናብ ብሄራዊ ሊግ ዘይሓለፈትሉ ምክንያት እንታይ ነይሩ ዝብል ሓለቃ እታ ጋንታ በረከት ሃይለ ሓላዊ ማዕፆ ኣኽበረ ሓጎስን ኣካፋፋሊ መእኸል እታ ጋንታ ገብረ መሓሪ እዚ ዝስዕብ ይዛረቡ፡፡ኣስለጣኒ እታ ጋንታ ሙሉጌታ በርሀ ብወገኑ ናብ ብሄራዊ ሊግ ዘይዓበይሉ ምኽንያት እንትገልፁ ድማ ተፀወትን ኣሰልጠንትን እታ ጋንታ ኣብ 2007 ዓ/ም ከተማ ጅግጅጋ ኣብዝተኻየዱ ውድድራት ሱፐር ሊግ ዝረኸብዎም ተሞክሮታት ተጠቂሞም እታ ጋንታ ኣብ 2008 ዓ/ም ኣብ ዝካየዱ ውድድራት ብልፅቲ ተነሓናሒት ብምግባር ናብ ብሄራዊ ሊብ ዘሕልፋ ውፅኢት ንምምፃእ ከምዝፅዕሩ ገሊፆም፣፣
Sport,ጋንታ ኩዕሶ እግሪ ከተማ መቐለ ናብ ፕሪሜርሊግ ኢያ ንምእታው ህዝብን ምምሕዳርን ከተማ መቐለ ኣድላይ ደገፍ ከምዝገብሩ ከንቲባ እታ ከተማ  ኣይተ ተወልደብርሃን ተስፋኣለም ገሊፆም።እታ ጋንታ ኣብ ድሬዳዋ ኣብ ዝግበር መፃረይ ፀወታ ንምስታፍ መሰነይታ ኣብ ዝተገበረላ እዋን ልዕሊ 140 ሽሕ ብር መተባብዒ ሽልማት ተዋሂቡ።ጋንታ ኩዕሶ እግሪ ከተማ መቐለ ካብ ምድብ ሰሜን ለ ብ42 ነጥቢ ቀዳማይ ደረጃ ብምሓዝ ተሸላሚት ፅዋዕ ምዃና ዝፍለጥ እዩ።  ጋንታ ናብ ፕሪሜርሊግ ኢ/ያ ንምፅምባር ኣብ ከተማ ድሬዳዋ ዝካየድ መፃረይ ውድድር ንምስታፍ መሰነይታ ተገይሩላ እዩ። ኣብቲ ስነስርዓት መሰነይታ ንሕድሕድ ተፃዋቲ፣ ኣሰልጠንትን ኣባላት ቴክኒክን ንሕድሕዶም ካብ 4 ሽሕ ክሳብ 8 ሽሕ ብር ብሓፈሻ ልዕል 140 ሽሕ ብር ሽልማት ተበርኪቱሎም እዩ። ከተማ መቐለ ኣይተ ተወልደብርሃን ተስፋኣለም ተፃዋቲ እታ ጋንታ  ብፅቡቅ ስነምግባርን ብቅዓትን ናብ ፕሪሜርሊግ ኢ/ያ ብምፅምባር ትግራይ ኣብ ፕሪሜርሊግ ተወካሊ ንክህልዋ ንክፅዕሩ ብምሕባር  ህዝብን ምምሕዳርን ከተማ መቐለ ኣድላይ ደገፍ ከምዝገብሩ ገሊፆም።ኣሰልጣኒን ተፃዋትን እታ ጋንታ  በቲ ሽልማት ከምዝተሓጎሱን ንዝበለፀ ዓወት ከምዘለዓዕሎምን ናብ ፕሪሜርሊግ ንምፅምባር ዝከኣሎም ኩሉ ከምዝገብሩ  ተዛሪቦም።
Sport,ትራንስ ኢትዮጵያ ፀወታ ፕሪመር ሊግ ኢትዮጵያ 2003 ኣብ ከተማ ዓዲግራት ምክያዳ ንትንሳኤ ኩዕሶ እግሪን ማሕበረ ቁጠባዊ ምንቅስቓስ እታ ከተማን ዝለዓለ ኣስተዋፅኦ ከምዘለዎ ነበርቲ ከተማ ዓዲግራት ገሊፆም፡፡ኣብ ፀወታ ፕሪመር ሊግ ኢትዮጵያ 2003 ንትግራይ  ወኪላ እትሳተፍ ብሕታዊት ጋንታ ትራንስ ኢትዮጵያ ብሰንኪ ሕድሳት ሜዳ ኩዕሶ መቐለ 6 ውድድራት ኣብ ከተማ ዓዲግብት ሜዳ ወልዋሎ ኣካይዱ፡፡ እዛ ጋንታ ኣብ ሜዳ ወልዋሎ ኣብ ዘካየደቶም 6 ውድድራት 3 ፀወታ እንትትስዕር ብ2 ፀወታ ተሳዒራ እቲ ሓደ ማዕረ ብምውፃእ 10 ነጥቢ ክተዋህልል ከምዝከኣለትን ብሓፈሻ ብ14 ነጥቢ 6 ደረጃ ሒዛ ትርከብ፡፡ጋንታ ትራንስ ኢትዮጵያ ውድድራ ኣብ ከተማ ዓዲግራት እንትተካይድ ብርክት ዝበለ መፍቐራይ ስፖርት ከተማ ዓዲግራት ከምዝተከታተሎን ነታ ጋንታ ዝለዓለ ደገፍ ክገብሩላ ክኢሎም እዮም፡፡ በዚ ድማ እታ ጋንታ ፀወታኣ ኣብታ ከተማ ምክያዳ ንትንሳኤ ኩዕሶ እግርን ምንቕስቓስ ማሕበረ ቁጠባዊ ከተማ ዓዲግራትን ዝለዓለ ኣስተዋፅኦ ከምዘለዎ ገለ ነበርቲ ከተማ ዓዲግራት ገሊፆም፡፡ፅወታ ፕሪመር ሊግ ኢትዮጵያ 2003 ዓ.ም ጋንታ ትራንስ ኢትዮጵያ ውድድራ ኣብ ከተማ ዓዲራግት ሜዳ ወልዋሎ ምክያዳ ንትንሳኤ ኩዕሶ እግሪ ከተማ ዓዲግራት ዝለዓለ ተሳትፎ ከምዘለዎን እቲ መፍቐራይ ስፖርት ብቴሌቪዥን ዝፈልጦም ዝነበረ ተፃወቲ ጋንታታት ፕሪመር ሊግ ብኣካል ክርእዮም ኣክኢልዎ እዩ፡፡
Sport,እዚ ድማ በቢ ዓመቱ ተጠናኪሩ ንክቕፅል ጋንታ ትራንስ ኢትዮጵያ ከምቲ ጀሚራቶ ዘላ ብዓወት ተፀንቢላ ንምውፃእ ደገፍ መፍቐራይ ስፖርት ወሳኒ ከምዝኾነ ነባሪ ከተማ ዓዲግራት መናእሰይ መርሃዊ ሃ/ስላሴ ገሊፁ፡፡ሓለቓ ሓምሳ ተስፋይ ተክኦም ብወገኖም ጋንታ ትራንስ ኢትዮጵያ ውድድር ፕሪመር ሊግ ኢትዮጵያ ኣብ ከተማ ዓዲግራት ምክያዳ ብስፖርታዊ የምንቕስቓስ ካብ ዝህልዎ ረብሓ ብተወሳኺ ንምንቕሰቓስ ማሕበረ ቁጠባዊ እታ ከተማ ዝለዓለ ኣስተዋፅኦ ከምዘለዎን ብርክት ዝበሉ መፍቐርቲ ስፖርት ካብ ሕማቕ ነገር ርሒቆም ኣብ ስፖርታዊ ምንቕስቓስ ንክውዕሉ ከምዝሕግዝ ኣፍሊጦም፡፡ ኣሰልጣኒ ኩዕሶ እግሪ ደቂ ኣንስትዮ ከተማ ዓዲግራት ሻለቓ ኪዳነ ሃብተ ኣብ ዝሃብዎ ሪኢቶ ድማ ከተማ ዓዲግራት ብርክት ዝበለ መፍቕራይን ኣማተርን ስፖርት ዝርከበላ ከተማ ከም ምኳና መጠን ተፃወቲ ዝተፈላለያ ጋንታታት ኣብታ ከተማ ውድድሮም እንተካይዱ እቶም መናእሰይ ፅቡቕ ራእይ ክሕዙ ከምዝገብርን ብፍላይ እተን ብፕሮጀክት ዝስልጥና ንዘለዋ ደቂ ኣንስትዮ ዝለዓለ ትምህርቲ ዝርከባሉ ከምዝኾነ ሓቢሮም፡፡ ጋንታ ኢትዮጵያ ካብ ተሳትፎ እቲ ፕሪመር ሊግ ብተወሳኪ ጠንካራ ተናሓናሒት ኮይና ንክትቅፅል ደገፍ መፍቀራይ ስፖርት ወሳኒ ብምኳኑ እቲ ዝወሃብ ደገፍ ተጠናኪሩ ክቅፅል ይግባእ ዝበሉ እቶም ወሃብቲ ሪኢቶ እታ ጋንታ ድማ ኣብ እተካይዶም ፀወታታት 3 ነጥቢ ሒዛ ንምውፃእ ጠንኪራ ብምፅዋት ድሌት መፍቀራይ ኩዕሶ እግሪ ክተዕውት ይግባእ ኢሎም፡፡
Sport,"ኣብ ከተማ ኣላማጣ ህዝባዊ መሰረት ዘለዋ ስፖርታዊ ምንቅስቃስ ክህልው ብዝተገበረ ፃዕሪ ዝሓሸን ዘተባብዕ ውፅኢት ከምዝተመዝገበ ቤት ፅሕፈት መናእሰይን ስፖርትን ከተማ ኣላማጣ ገሊፁ፡፡   እዚ ዝተገለፀ ኣላማጣ ሱፐር ካፕ ብዝብል  ኣብ መንጐ 80 ጋንታታት ኩዕሶ እግሪ ኩዕሶ ስክዒት፣ ኩዕሶ መርበብን ኩዕሶ ኢድ ክካየድ ዝፅንሐ ንሕንሕ ተጠቃሊሉ ንደረጃን ንፅዋዕ መን ወሰደ ኣብዝተኻየደ ስነ-ስርዓት መጠቓለሊ እዩ፡፡ብርክት ዝበሉ መፍቐርቲ ስፖርት ከተማ ኣላማጣን ካብ ዝተፈላለዩ ክፋላት ሕ/ሰብ ዝተዓደሙ ኣጋይሽ ኣብዝተረኸብሉ ንፅዋዕ መን ወሰደ ዝሓለፉ ጋንታታት ኩዕሶ እግሪ ኢትዮጵያ ሆቴልን ራያ ብረታ ብረት ብናይቲ ዕለት ክብሪ ጋሻ ኣፈ-ጉባኤ ከተማ ኣላማጣ ኣይተ ፈንታው ወ/ማርያም ተኸፊቱ ቀልቢ መፍቐርቲ ስፖርት ዝስሕብ ብርቱዕ ንሕንሕ ተኻይዱ እዩ፡፡ ልዕሊ 18 ን ትሕቲ 18 ዝዕድመኦም A,B&C ብዝብል ብዙር ኣብ ዝተፈላለዩ ስፖርታዊ ፅዋታ ክናሓንሑ ፀኒሖም ካብ 1ይ ክሳብ 3ይ ንዝወፁ ተዓወቲ ጋንታታት ዝተዳለወሎም ሽልማት ፅዋዕ፣ስፖርታዊ ዕጥቂ ከምኡውን ንምንቅስቃስ ስፖርት እታ ከተማ ልዑል ኣበርክቶ ንዘመዝገቡ ግዱሳት ድማ ሽልማት ወረቐት ምስክር ካብ ሓለፍቲ ዝተፈላለዩ ኣብያተ ዕዮ ከምዝተውሃበ እቶም ኪኢላ ሓቢሮም፡፡ ሓላፊ ቤት ፅሕፈት መናእሰይን ስፖርትን ጉዳይ ማህበራዊ ከተማ ኣላማጣ ኣይተ ሰለሞን በየነ ኣብ መጠቓለሊ ዘስምዕዋ መደረ ኣብቲ ከተማ ህዝባዊ መሰረት ዘለዋ ስፖርታዊ ምንቅስቃስ ንምትእትታው ብዝተገበረ ፃዕሪ ሕድ ሕድ 15 ሰብ ውልቀ ሃፍቲ ሙሉእ ስፖርታዊ ዕጥቂ ብምምላእን አብ ንሕንሕ ልምምድ ንእኽሎ ማይ ባጀት ብምምዳብ ጋንታታት ኩዕሶ እግሪ ብምጥያሽ መንግስቲ ንስፖርት ካብ ዝህቦ ቆላሕታ ብተወሳኺ ደገፍ ምግባሮም ንኻልኦት ከባቢ መርኣያን ዝናኣድ ተሳትፎ ምምዝጋቦም ኣፍሊጦም፡፡ ኣላማጣ ሱፐር ካፕ ብዝብል ክካየድ ዝፅንሐ ዝተፈላለየ ስፖርታዊ ፅዋታ ፀብለልታ ንዝመዝገቡ ጋንታታት ሽልማትተዋሂቡ፡፡ ነቲ ሽልማት ዝውዕል ልዕሊ 12 ሽሕ ብር ወርልድ ቪዥን ኢትዮጵያ ጨንፈር ኣላማጣ ዳሽን ፋብሪካ ቢራ ድማ ብሽሙ ንዝተጣየሸ ጋንታ ኩዕሶ እግሪ ሙሉእ ስፖርታዊ ዕጥቂ ብምሃብ ልዑል ሓገዝ ምግባሮም ኣይተ ሰለሞን በየነ ኣመልኪቶም፡፡"
Sport,ብቢሮ ጉዳይ መናእሰይን ስፖርትን  ከተማ መቐለ ኣሰናዳእነት ዝተዳለወ ውድድር ክብደት ምልዓል ኣብ ከተማ መቐለ ተኻይዱ፡፡    ብቢሮ ጉዳይ መናእሰይን ስፖርትን  ከተማ መቐለ ኣሰናዳእነት ዝተዳለወ ውድድር ክብደት ምልዓል ኣብ ከተማ መቐለ ተኻይዱ፡፡ንፈለማ እዋን ካብ 21 ነሓሰ ጀሚሩ ንክልተ መዓልቲ ኣብ ሞንጎ ሰለስተ ጋንታታት ጅምናዜም ዞባ መቐለ ዝተኻየደ ውድድር ክብደት ምልዓል ብ 6 ዓይነት ኪሎ ምድብ 15 ስፖርተኛታት ተሳቲፎም እዮም፡፡  ፕሬዝዳንት ክብደት ምልዓል ክልል ትግራይ መ/ር ፍሰሃየ እምባየ እቲ ውድድር ምክያዱ ኣብ ዝተፈላለዩ ጅምናዜም ዝርከቡ ስፖርተኛታት ዓቕሞም ብምዕባይ ምንቅስቃስ ክብደት ምልዓል ንክዓቢ ምግባር እዩ ኢሎም፡፡  ኣብቲ ውድድር ብ56 ኪሎ ምድብ ግርማይ ይግዛው ካብ ጋንታ ጅምናዜም ቼንጅ ወርቂ ሜዳልያ እንትሽለም ብ62 ኪሎ ምድብ ዘሪሁን መረሳ ካብ ጋንታ ጅምናዜም ካሕሳይ 66 ኪሎ ምድብ ሃፍቶም ክብረኣብ ካብ ጋንታ ጅምናዜም ኤስቲ ብ77 ኪሎ ምድብ ሚዛን ገ/ዮሃንስ  ብ85 ኪሎ ምድብ ድማ ሰለሙን  ኪሮስ ካብ ጋንታ ጅምናዜም ካሕሳይ ወርቂ ሜዳልያ ተሸለምቲ ኾይኖም፡፡ ብሓፈሻ እቲ ውድድር ጋንታ ጅምናዜም ካሕሳይ  ብ13 ነጥቢ ቀዳማይ ብምውፃእ ፅዋዕ እንትሽለም ጋንታ ጅምናዜም ኤስቲ ን ጅምናዜም ቼንጅን  2ይን 3ይን ብምኳን ውድድሮም ዛዚሞም፡፡
Sport,ስፖርት ኣካል እቲ እነካይዶ ዘሎና ልምዓት ገይርና ብምውሳድ ብቐፃልነት ተዋዲድና ክንሰርሐሉ ይግባእ ክብሉ ከንቲባ ከተማ ዓዲግራት ኣፍሊጦም፡፡ካብ  22 ጥሪ ክሳብ 5 ለካቲት 2003 ብኣሳናዳእነት ከተማ ዓዲግራት ንዝተካየደ 5ይ መላእ ፅወታታት ትግራይ ብሙሉእነት ንምዕዋት ህዝብን ምምሕዳርን ከተማ ዓዲግራት ንዘርኣይዎ ልዑል ተገዳስነት ዝምስገን ከምዝኾነን ንካልኦት እውን ተመክሮ ክከውን ከምዝግበአን ከንቲባ ከተማ ዓዲግራት ኣይተ ብርሃነ ፀጋይ ኣፍሊጦም፡፡ኣብቲ ዓመታዊ ውድድር ተሳቲፎም ፅዋዕ ንዘምፅኡ ስፖርተኛታት ከተማ ዓዲግራት መተባብዒ ሽልማት ዝሃቡ ኣይተ ብርሃነ ከምዝበልዎ ፀወታ ከተማ ዓዲግራት ልዕሊ 350 ሽሕ ተወዳደርቲ ኣብ ዝተሳተፋሉ 13 ዓይነታት ፀወታ ብርቱዓት ተነሓናሕቲ ብምኳን ካብ ዝተዳለው ፅዋዓት ነቶም 7 ብምውሳድ ከተማ ዓዲግራት 2ይቲ ክትወፅእ ከምዝኽአለት ብምዝኽካር ስፖርት ኣካል እቲ እነካይዶ ዘሎና ልምዓት ገይርና ብምውሳድ ብቐፃልነት ተዋዲድና ክንሰርሐሉ ይግባእ ክብሉ ኣይተ ብርሃነ ወሲኾም ገሊፆም፡፡ 5ይ መላእ ፅወታታት ትግራይ ብርኪ ብቅዓቱ ሓልዩ ንክሳለጥ ልዕሊ 3.5 ሚልየን ብር ወፃኢ ከምዝተገበረ ዝገለፁ ሓላፊ ጉዳይ መናእሰይን ስፖርትን ከተማ ዓዲግራት ኣይተ መኮነን ሃ/ስላሴ ብወገኖም ብመዳይ ምድላው ይኹን ብዝተረኸበ ውፅኢት ኣዝዩ ዘሕጉስ ብምኳኑ ብቀፃልነት ንከተማ ዓዲግራት ዘፀውዑ ስፖርተኛታት ንምፍራይ ኣበርቲዕና ክንሰርሕ ኢና ኢሎም፡፡ኣብቲ እዋን ን70 ስፖርተኛታት ከከም ዝረኸብዎ ውፅኢት ካብ 100 ክሳብ 300 ብርን ምስክር ወረቐትን ዝተውሃቦም እንትኸውን ነዚ ድማ ብድምር ልዕሊ 25 ሽሕ ብር ወፃኢ ተገይሩ እዩ፡፡ብተመሳሳሊ  ንኣትሌት ፓራሎምፒክ ተስፋአለም ገብሩ ኣብ ዝተፈላለዩ ዓለም ለኸ ውድድራት  ንዘርእዮ ዘሎ ዘተባብዕ ውፅኢት 2000 ብር መተባብዒ ሽልማት ተበርኪትሉ እዩ፡፡
Sport,ስለ ዝኾነ ደቂ ማርታን ፍረታት ለካቲትን ዝኾና  ደቂ ኣንስትዮ ትግራይ  ሎሚ ምስ ሃገረን ብማዕረ ሰሪሐን ኣብ ኩሎም ጉዳያት ተሳተፍቲ እናኾናን ይርከባ፡፡ ናይ “ጓል” ናይ “ወዲ” ዝበሃል ክፍፍል ስራሕ ኣብቲ ዝተኻየደ ህዝባዊ ቃልሲ ንሓንሳብን ንሓዋሩን ተቐቢሩ፡፡ ሕዚ ዘለዋ ደቂ ኣንስትዮ ተጋሩ ዓለም ለኻውያን እየን፡፡ መኪና ይገንሓ ነፋሪት የብርራ፡፡ ኩዕሾ ቀሊዐን ሳይክል የሽከርክራ፡፡ ንስፖርታዊ ንሕንሕ ናብ ሜዳ ይወርዳ፡፡ ንሎሚ ኣብ ብሽክሌታ ንዝነጥፋ ደቂ ኣንስትዮ ተጋሩ ኣድሂብና ገለ ቁም ነገራት ክንገልፅ፡፡
Sport,ምንቅስቓስ ስፖርት ትግራይ ብኹሉ ዓይነትን ፆታን ሚዛኑ ሓልዩ ምኻድ ጀሚሩ ኣሎ ኳ ዝበሃል እንተኾነ፣ ሕዚ እውን ግን ኣብ ኩሉ ዓይነት ስፖርት ምውሓድ ተሳትፎ ደቂ ኣንስትዮ ይስትውዓል እዩ፡፡ ብፍላይ ኣብ ብሽክሌታ፡፡ ውድድር ብሽክሌታ ትግራይ ቅድም ኢሉ ኣብ ሰብዓታት ዝቦቐለን ሕዚ ብጣዕሚ ዓንቢቡ ክሳብ ኣውሮፓ ዝበፅሑ ፍረታት ዘፍረየን ኮይኑ ኣሎ፡፡ 
Sport,ኣብ ኣዋልድ ግን ከምኡ ኣይነበረን፡፡ ኣብ ከባቢ 1995 ዓ.ም ዋላ ኣብ መቐለ ጥራሕ ዝተሓፀረ ይንበር ግን ብበዓል ገነት ኣለሙን ብዕዱላ በሪሁን ኣቢሉ ህይወት ክዘርእ ዝጀመረ ምንቅስቓስ ብሽክሌታ ደቂ ኣንስትዮ  ክሳብ ከባቢ 2004 ዓ.ም ግን እዚ ዝበሃል ሰሩዕ ምንቅስቓስ ከየርኣየ ፀኒሑ፡፡ ድሕሪ 2005 ዓ.ም ግን ፌደሬሽን ብሽክሌታ ክልል ትግራይ ተበግሶ ብምውሳድ ቅድም ኢለን ዝንቀሳቐሳ ዝነበራ ከም ሽረ፣ ኣኽሱምን ውቕሮን ክጠናኸራ፤ ከም በዓል ቃፍታ ሑመራ፣ ሰቲት ሑመራ፣ ሸረ፣ ጋንታ ኣፈሹም፣ ዓዲ ግራትን ሕንጣሎ ወጀራትን ድማ ክጣየሻ ምልዕዓል ገይሩለን፡፡ በዚ መሰረት ድማ ሕዚ ብጭቡጥ ትሽዓተ ወረዳታት ክለብ ከምዘጣየሻ ኣብ ክልላዊ ውድድር ክሳተፋ ተወዳደርቲ ከምዝልእኻን ኣብ ፌደሬሽን ብሽክሌታ ክልል ትግራይ ምክትል ፕሬዝዳንት ኣካቢ ውድድርን ኣይተ ክብረት ከፍያለው ይገልፁ፡፡
Sport,እዚ ስለዝኾነ ቅድሚ ክልተ ዓመታት ካብ 10 ዘይበዝሓ ተሳተፍቲ ዝነበርኦ ውድድር “ሻምፕዮና” ኣብዚ ሕዚ ግን ካብ 50 ክሳብ 60 ዝበፅሓ ተወዳደርቲ ኣብ ዝካየዱ ንሕንሓት ከምዝሳተፋ ዓሚ ኣብ ከተማ ኣኽሱም ዝተሳለጠ “ሻምፕዮና” ማውንቴን እኹል መርኣያ እዩ፡፡ ካብዚ ሓሊፉ እቲ ብጣዕሚ ተስፋ ዝህብ  ኣብ ምዕባለ ብሽክሌታ ትግራይ ብፅሒት ኣንበሳ ዘለወን ትካላት ትእምት ተበግሶ ወሲደን ኣብ ትግራይ ውድድር ኮርስ ደቂ ኣንስትዮ ክጅመር ምግባረን እዩ፡፡ እዚ ኣብ ትግራይ ዝተጀመረ ኮርስ ብሽክሌታ ኣብ መላእ ኢትዮጵያ እውን ንፈለማ ግዜ ዝተጣየሸ ብምዃኑ ኣብ ታሪኽ ብሽክሌታ ኢትዮጵያ ዝለዓለ ቦታ ክሕዝ ዝገብሮ እዩ፡፡
Sport,እቲ ነዚ ስዒቡ ዝመፀ ዘሐጉስ ዜና ካዓ ኣብ ቀፃሊ ወርሒ ለካቲት ኣብ 2007 ዓ.ም ደቡብ ኣፍሪካ ንዝካየድ ስልጠና  ብሔራዊ ጋንታ ብሽክሌታ ሃገርና ኣርባዕተ ደቂ ኣንስትዮ “ብኮርስ” ክልእኽ እዩ፡፡  ስለ ዝኾነ ድማ ተወዳደርቲ ኮርስ ክልልና ምስ ካልኦት ክልላት ሃገርና ምንሕናሕ ከድልየን እዩ፡፡  ተመኩሮ ኮርስ ኣብ ክልልና ጥራሕ ስለዘሎ ድማ ኣርባዕቲአን ካብ ክልልና ክምረፃ እምነት ከም ዘሎ ኣይተ ክብረት ግምቶም ይገልፁ፡፡
Sport,ነዚ ዘለወን  ሓፈሻዊ ብቕዓት ንምምዕባል እየን እንበኣር ተወዳደርቲ ብሽክለታ ኮርስ ክልልና ኣብ ሓያል  ዓመታዊ ውድድር ከተማን በረኻን ተፀሚደን ዝርከባ፡፡  6 ጥሪ 2006 ዓ.ም ሓደ ካብዞም መርሃ ግብርታት ተሳሊጡ ኣሎ፡፡ ኣብቲ ኣብ መስመር መቐለ ማይ ጨው ዝተሳለጠ 80 ኪ.ሜትር ዝሸፈነ ዓመታዊ ሻምፕዮና በረኻ ብፅቡቕ ናህሪ ተዛዚሙ “እቲ ውድድር ህልኽ ዝተመልኦን ንቐፃሊ ዝህሉ ዕቤት ብሽክሌታ ክልልና ዘመላኽተን ኔሩ” ድሕሪ ምባል እዘን ተወዳደርቲ  ደገፍ ክግበረለንን ክበራታዓን ከም ዝግባእ ኣብ ፌደሬሽን ብሽክሌታ ክልል ትግራይ በዓል ሞያ ውዳበን ምልዕዓልን ኣይተ ሃፍቶም ኣፅበሃ ይዛረቡ፡፡ ብውልቀ 27 ነጥቢ 54 ኪ.ሜትር ኣብ ሰዓት እናተሓንበባ ቀዳመይቲ ሓድነት ኣስመላሽ (ትራንስ)፣ ካልአይቲ ሚዛን ገ/ሔር (መስፍን) ሳልሰይቲ ድማ እየሩሳሌም ተስፎም (መሰቦ) ኮይነን ተዓዊተን፡፡ ብጋንታ ድማ ትራንስ፣ መስፍንን መሰቦን ብቕደም ሰዓብ ካብ ቀዳማይ ክሳብ ሳልሳይ ዘለዉ ደረጃታት ብምሓዝ ተዓዊተን እየን፡፡ ውድድር ምሉእ ዓመት ዝሳለጥን ቀፃልን እንትኸውን ብፍላይ ድማ ምስ ምብዓል መበል 40 ዓመት 11 ለካቲት ተተሓሒዙ ኣብ መፋርቕ ጥሪ 2007 ዓ.ም ቱር ደደቢት ክህሉ እዩ፡፡ እዘን ጀጋኑ ተወዳደርቲ ተጋሩ ካዓ ናብታ ባና ነፃነተን ዝተወለዐትላ በረኻ ደደቢት ተጓዒዘን ኣርማ በዓል ማርታ እናውለብለባ ዝገብረኦ ንሕንሕ ኣብ ቀፃሊ ሕታምና ብሰፊሑ ክንምለሶ ኢና፡፡
Sport,ጋንታ ኩዕሶ እግሪ ፈራውን ኣብ ጅግጅግጋ ንዝካየድ ሃገር ለከ ሻምፒዮና ጋንታታት ሱፐር ሊግ ዝሓሸ ውፅኢት ብምምዝጋብ ኣብ 2008 ዓም ናብ ሄራዊ ሊግ ኢትዮጵያ ንምእታው ተዳልዮም ከምዘለው ተፃወትን ኣሰልጣንን እታ ጋንታ ገሊፆም፡፡  ጋንታ ኩዕሶ እግሪ ፈራውን  ንወረዳ ሳዕስዕ ፃዕዳ እምባ ወኪላ ኣብ 2007 ዓ/ም ኣብ ሻምፒዮና ሱፐር ሊግ ትግራይ ካብ ሱፐር ሊግ ሃብኮን ኮንስትራክሽን ቀፂላ ካልኣይ ደረጃ ሒዛ ውድድራ ከምዝዛዘመት ዝፍለጥ እዩ፡፡  እታ ጋንታ ካብ 2 ክሳብ 17 ነሓሰ 2007 ዓ/ም ኣብ ከተማ ጅግጅጋ ንዝካየድ ሃገር ለከ ሻምፒዮና ውድድር ጋንታታት ሱፐር ሊግ ፅቡቅ ውፅኢት ንምምዝጋብ ከምዝተዳለው ተፃወትን ኣሰልጣንን እታ ጋንታ ይገልፁ፡፡ ዋና ኣማሓዳሪ ወረዳ ሳዕስዕ ፃዕዳ እምባ ኣይተ ብርሃነ ተስፋሚካኤል ነታ ጋንታ ኣብ ዝተዳለወ ስነ ስርዓት መሰነይታ ተረኪቦም እታ ጋንታ ናብ ብሄራዊ ሊግ ኢትዮጵያ ንምሕላፍ ኣብትገብሮ ፃዕሪ ህዝብን ኩሉ ፈታዊ ስፖርትን እታ ወረዳ ኣድላይ ደገፍ ክገብረላን ተፃወቲ እውን ጠንኪሮም ክፃወቱ ከምዝግባእን ኣገንዚቦም ፡፡
Sport,  ጋንታ ኩዕሶ እግሪ ብሄረዊ ሊግ ከተማ መቀለ ኣብ 2008 ዓ/ም ናብ ፕሪመርሊግ ኢትዮጵያ ንምሕላፍ ተዳልያ ከምዘላ ኣፍሊጣ  ተፃወትን ኣሰልጠንትን እታ ጋንታ  ካብ 23 ሓምለ ኣብ ከተማ ድሬ ዳዋ ንዝካየድ መፃረዪ ውድድር ተዳልዮም ከምዘለው ገሊፆም፡፡ኣብ 2008 ዓ/ም ኣብ ፕሪመርሊግ ኢትዮጵያ ንምስታፍ  ኣብዝግበር ንሕንሕ ዝሓለፋ 24 ጋንታታት ኢትዮጵያ ካብ 23 ሓምለ ኣብ ከተማ ድሪዳዋ ተራኪበን ውድድርን ንምክያድ ኣብ ምድላው ይረከባ፡፡  ጋንታታት ከተማ መቀለን ወልዋሎ ዓድግራትን ድማ ንክልልና ወኪለን ኣብቲ መድረክ ዝነሓናሓ ጋንታታት እየን ተፃወቲ ጋንታ ከተማ መቀለ ኣማኑኤል ግደይን ተክለ እያሱን ጋንትኦም ንክልልና ወኪላ ኣብ መድረክ ፕሪመርሊግ ኢትዮጵያ ተሳታፊት ንምግባር ኣብ ከተማ ድሪዳዋ ዝግበር ናይ መፃረይ ውድድር ብሉፅ ውፅኢት ንምምዝጋብ ተዳልዮም ከምዘለው ገሊፆም፡፡ኣሰልጣኒ እታ ጋንታ ብርሃነ ገ/ዚሄር ተፃወቶም ትግራይ ኣብ ፕሪመር ሊግ ኢትዮጵያ ተወካሊ ንክህልዋ ብስነ-ልቦናን ጋንታዊ ጥንካረን ተዳልዮም ከምዝለው ተዛሪቦም፡፡ ማሕበር ደገፍቲ ጋንታ ኩዕሶ እግሪ ከተማ መቀለ ተስፋይ መብራህቱ እታ ጋንታ ኣብ 2007 ዓ/ም ኣብ ብሄረዊ ሊግ ምድብ ሰሜን ለ ሻምፒዮና ኮይና ክትዛዝም ግደ ደገፍቲ ዝለዓለ ከምዝነበረ ሓቢሩ፡፡እቲ መፃረይ ውድድር ካብ 23 ክሳብ 17 ሓምለ  ኣብ  ከተማ ድሪዳዋ ክካየድ እዩ፡፡
Sport,9ይ ሰሙኑ ዝሓዘ ፀወታ ላዕለዋይ ሊግ ኢ/ያ ምድብ ሰሜን ሀ ኣብ ዝሓለፈ ቀዳም ናብ ኣዲስ ኣበባ ተጓዒዛ ምስ ኣዲስ ኣበባ ፖሊስ ዝገጠመት ጋንታ ከተማ መቐለ 2 ን 1 ብዝኾነ ውፅኢት ተዓዊታ።ወልዋሎ ዩንቨርስቲ ዓዲግራት ምስ ኢ/ያ ውሃ ስራዎች ማዕረ 2 ን2 እንትፈላለ ጋንታ ሓወልቲ ኣክሱም ብወገና ምስ ጋንታ ከተማ ባህርዳር ማዕረ    1 ን 1 ተፈላልያ። ኣብ ካልኦት ፀወታታት ጋንታ ከተማ ወልድያ ንጋንታ ሰሜን ሸዋ ደብረብርሃን፣ መድን ኢ/ያ ንሙገር ሰሚንቶ ብተመሳሳሊ ውፅኢት 1 ን 0 እንትዕወታ ወሎ ኮምበልቻ ድማ ብኣውስኮድ 2 ን 0 ተሳዒራ።ንላዕለዋይ ሊግ ኢ/ያ ምድብ ሰሜን ሀ ጋንታ ከተማ መቐለ ብ20 ነጥቢ ነቲ ሊግ እንትመርሕ ጋንታታት ፋሲል ከተማ ከተማ ወልድያ ድማ ብ19 ን 18 ነጥቢ 2ይ ን 3ይ ብምዃን እናሰዓባ ይርከባ። ጋንታ ወልዋሎ ዩንቨርስቲ ዓዲግራት ብ12 ነጥቢ ኣብ መበል 9ይ እንትቕመጥ ጋንታታት ሓወልቲ ኣክሱምን ሰሜን ሸዋ ደብረ ብርሃንን ድማ ኣብ መበል 15 ን 16 ደረጃ ይርከባ። 
Sport,  ጋንታ ኩዕሶ እግሪ ብሄራዊ ሊግ ሰሎዳ ዓድዋ ህዝባዊ መሰረት ንክህልዋ ጠመተ ሂቡ ይሰርሕ ከምዘሎ ቤት ፅሕፈት ጉዳይ መናእሰይን ስፖርትን ከተማ ዓድዋ ኣፍሊጡ፡፡    ኣሰልጣኒ ጋንታ ኩዕሶ እግሪ ብሄራዊ ሊግ ሰሎዳ ዓድዋ እንድሪያስ ብርሃኑ እታ ጋንታ ብኣካልን ብስነ ምግባርን ዝበቐዑ ተፃወቲ ንምፍራይ እናሰርሑ ከምዝኾኑ ብምግላፅ ሕብረተሰብ ከተማ ዓድዋን ደገፍቲ እታ ጋንታን ኣብ 2008 ዓ/ም ናብ ፕሪሜርሊግ ኢትዮጵያ ንምፅምባር ደገፎም ኣጠናኺሮም ክቕፅልሉ ከምዝግባእ ገሊፆም፡፡  ኣሌክሳንደር ወረስን ኣምባሳደር ቢያድግሊኝን ተፃወቲ ጋንታ ኩዕሶ እግሪ ብሄራዊ ሊግ ሰሎዳ ዓድዋ እዮም፡፡ጋንትኦም ናብ ዝለዓለ ደረጃ ንክትበፅሕ ኩለመዳያዊ ፃዕሪ እነናገበሩ ከምዘለውን ብቕዓቶም እውን ኣብ ዝሓሸ ደረጃ ከምዝርከብን እንትዛረቡ፡፡ ይኹን እምበር ኣብ ደገፍን ክትትልን ኣከፋፍላ መሃያን ክፍተት ከምዘሎን ኣብ ቐፃሊ ዓመት ንከይድገም ዝምልከቶ ኣካል መፍትሒ ክገብረሉን ፀዊዖም፡፡ሓላፊ ቤት ፅሕፈት ጉዳይ መናእሰይን ስፖርትን ከተማ ዓድዋ ኣይተ ሰሎሞን ኣስገዶም ብግደኦም እቶም ተፃወቲ ዘልዐልዎም ፀገማት ከምዘጋጠሙ ብምእማን ንቐፃሊ እታ ጋንታ ህዝባዊ መሰረት ንክህልዋን ዝሓሸ ዓወት ንክተመዝግብን ኩለመዳያዊ ደገፍ ንምግባር ከምዝስራሕ ሓቢሮም፡፡
Sport,ሕድሳት ስቴድዬም ከተማ መቐለ 75 ሚኢታዊ ከምዝተዛዘመ ቤትፅሕፈት መናእሰይ ስፖርትን ማሕበራዊ ጉዳይን ከተማ መቐለ ኣፍሊጡስቴድዬም ከተማ መቐለ ብልዕሊ ብር3 ሚልየን ሕድሳት ይግበረሉ ከምዘሎ ሓላፊ ቤትፅሕፈት መናእሰይ ስፖርትን ማሕበራዊ ጉዳይን ከተማ መቐለ  ኣይተ ወ/ኣማኑኤል ገ/እየሱስ ገሊፆም፡፡ ስቴድዬም ከተማ መቐለ ፕሪሜሪ ሊግን ቻምፕየን ሊግን ከኣተኣናግድ ኣብ ዘይኽእለሉ ብርኪ ብምብፅሑ ብምትሕብባር ትካላት ትእምት፣  ኣብያተ ዕዮ መንግስቲ  በዓል መዚ መንገድታት ትግራይን ልዕሊ 2 ሚልየን ዝኸውን ብገንዘብን ናውትን ሓገዝ ከምዝገበሩ ኣይተ ወ/ኣማኑኤል ገሊፆም፡፡ ህንፀት ሕድሳት ስቴድዬም ከተማ መቐለ 75 ሚኢታዊ ከምዝተዛዘመን ኣብዚ ዓመት ፕሪመር ሊግን፣ቻምፕየን ሊግን ከምዝተኣናግድ ኣይተ ወ/ኣማኑኤል ወሲኾም ገሊፆም፡፡ብተመሳሳሊ ዜና ኣብ 2003 ዓ.ም ኣብ ከባብያዊ ምምሕዳራት ኩሓ፣ሓድነትን ሓወልትን መናእሰይ ምንቅስቃስ ስፖርት ዝገብርሉ ብልዕሊ 1.2 ሚልየን ብር ንምህናፅ ኣብ ምድላው ከምዝርከብ ኣይተ ወ/ኣማኑኤል  ሓቢሮም፡፡ ኣተሓሒዞም ኣብ ዝሓለፉ  2 ዓመታት ብልዕሊ 4.5 ሚልየን ብርን /መዘውተሪ ስፖርት/ ኣብ 5 ከባብያዊ ምምሕዳራት ምህናፁ ኣይተ ወ/ኣማኑኤል ገ/እየሱስ ኣፍሊጦም፡፡
Sport,በፂሕኻ መልሲ ውድድር ጋንታታት ኩዕሶ እግሪ ትግራይ ናይ ከባቢና ጋንታታት ብናይ ከባቢና መናእሰይ ንምትካእ ዝዓለመ ፀወታ ከም ዝኾነ ፌደሬሽን ኩዕሶ እግሪ ትግራይ ኣይተ ተፈራ ገመስቀል ገሊፆም፡፡ ኣብ ክልል ትግራይ ብደረጃ ፕሪሜሪሊግ ዝፃወቱ ተተካእቲ ስፖርተኛታት ንምፍራይ በቢዓመቱ ዝካየድ ውድድር በፂሕኻ መልሲ ኣብ ሜዳ ፋዘር ቲኖ እናተኻየደ  ከምዝኾነ ኣይተ ተፈራ ገ/መስቀል ገሊፆም፡፡ኣብ በፂሕኻ መልሲ ውድድር ኣብ መቐለ ብብሄራዊ ሊግ ዝጋጠማ ከምኒ ትራንስ Bን ፖሊስ ዋልታን ዝሳተፋ እንትኾና ካብ ዓድዋ፣ሽረ፣ሑመራን ማይጨውን ዝመፃ ጋንታታት ከምኡ'ውን ጋንታ ኣርሶ ኣደር ከምዝሳተፋ ተሓቢሩ፡፡እቲ ፀወታ ብጋንታታት ትራንስ Bን ኣርሶ ኣደርን ዝተጀመረ እንትኾን ትራንስ B ንጋንታ ኣርሶ ኣደር 4 ን 1 ብዝኾነ ውፅኢት ስዒራታ እያ፡፡ ቀፂሉ  ፖሊስ ትግራይ ምስ ከተማ ማይጨው ተጋጢመን ጋንታ ፖሊስ ትግራይ 1 ን 0 ስዒራ፡፡ብተወሳኺ አብ መዛዘሚ እቲ ግጥም ሻምፕዮን ንዝኾነት ጋንታን ናይ ስዒርካ ምሕላፍ ግጥም ዝሰዓረት ጋንታን ብምግጣም ናይ ስዓራይ ስዓሪት ዋንጫ ከም እትወስድን ካብ 1ይ - 4ይ ዝወፃ ጋንታታት እውን ኣብ ኢትዮጵያ ዝካየድ ፌዴሬሽን ኩዕሶ ንናይ ክልላት ውድድር ብሄራዊ ሊግን ናይ ምሕላፍ ዕድል ከምዝተረኽባ ተሓቢሩ፡፡
Sport,ብደረጃ ሃገር ኣብ ከተማ ሃረር ክካየድ ኣብ ዝፀንሐ ሻምፒዮና ምልዓል ክብደትን ቅርፂ ሰብነትን ኢትዮጵያ ክትሳተፍ ዝፀንሐት ሕርይቲ ጋንታ ስፖርት ምልዓል ክብደት ትግራይ 3ይ ደረጃ ብምሓዝ ውድድራ ዛዚማ ኣብ ከተማ መቐለ እንትበፅሑ ድሙቕ ኣቀባብላን እንግዶት ድራርን ተገይሩላ፡፡ብደረጃ ሃገር ኣብ ክልል ሃረሪ ከተማ ሃረር ክካየድ ኣብ ዝፀንሐ ውድድር ሻምፒዮና ስፖርት ምልዓል ክብደትን ቅርፂ ሰብነትን ክትሳተፍ ዝፀንሐት ሕርይቲ ጋንታ ስፖርት ክብደት ምልዓል ትግራይ 3ይ ደረጃ ብምሓዝ ውድድሮም ዛዚሞም ከተማ መቐለ ኣትዮም፡፡5 ደቂ ተባዕትዮን 4 ደቂ ኣንስትዮንም ስፖርተኛታት ምልዓል ክብደት ዘሳተፈት ክልል ትግራይ ብ2 ወርቂ፣ 4 ብሩርን 2 ነሃስን ብምርካብ ብድማር 8 መዳልያን ሓደ ፅዋዕን ከምዝዓተረት ንምፍላጥ ተኻኢሉ፡፡ኣብቲ እንግዶት ደራር ተረኺቦም መግለፂ ዝሃቡ ፕሬዚደንት ፌደሬሽን ክብደት ምልዓልን ቅርፂ ሰብነትን ክልል ትግራይ መምህር ፍስሃየ እምባየ ከምዝገለፅዎ እዚ ዓይነት ስፖርት ክልልና ን2ይ ግዜ ከምዝተሳተፈትን ምስ ኣብ ብሄራዊ ተሓቑፎም ዛፃወቱ ብሉፃት ተፃወቲ ገጢሞም ዕውታት ምዃኖም ናይ ቀፃላይ ብሩህ ተስፋ ዘመላኽት ብምዃኑ ኩለን ወረዳታት ክተግሃሉ ከምዝግባእ ሓቢሮም፡፡ኣብዚ ከቢድ ንሕንሕ ዝነበሮ ፅወታ ብምፅዋት 2 መዳልያ ወርቅን ሓደ ፅዋዕን ብምርካብ ንክልልና ውፅኢት ዘመዝገባ ተወዳደርቲ ምልዓል ክብደት ደቂ ኣንስትዮ ንፈለማ እዋን ተሳቲፈን ውፅኢታዊ ብምዃነን ዝተሰምዐን ታሕጓስ ወሰን ከምዘይብሉን ንቐፃሊ’ውን ኣበርቲዐን ከምዝሰርሓ ቃል ኣትየን፡፡ኣብቲ እንግዶት ድራር ተረኺበን ዝተዳለወ ሽልማት ሂበን መደረ ዘስምዓ ምክትል ቢሮ ሓላፊት ጉዳይ መናእሰይን ስፖርትን ክልል ትግራይ ወ/ሮ በላይነሽ ሓጎስ ብወገነን ኣብ ፈለማ እዋን ተረኺቡ ዘሎ ውፅኢት ብምንኣድ ሃገርና ሓንፂፃቶ ዘሎ ትልሚ ዕቤት ትራንስፎርሜሽን 5 ዓመት ንኽዕወት ብስፖርት ዝማዕበለ መንእሰይ ምፍጣርን ኣብ ልምዓት ሃገሩ እንትሳተፍን ከምዝኾነ ብምግላፅ እዚ ስፖርት ኣብ መላእ ትግራይ ክስፍሕፋሕን ኣብ ዝቕፅል ዓመት ብሃገር ብርኪ ኣብ ዝካየድ መላእ ፅወታታት ዓብዪ ንሕንሕ ስለዝፅበየና ዳግም ንምዕዋት ህዝቢ ይኹን መንግስቲ ኣበርቲዑ ክንቀሳቐሱ ከምዝግባእ ብምሕባር ብወገን ቢሮአን እውን ዘድሊ ዘበለ ደገፍ ከምዝገብር ሓቢረን፡፡ኣብ መወዳእታ ኣብቲ ዝተኻየደ ፃውቲ ዕወታ ንዝኾኑ ተፃወትን መተሓባበርትን ኣሰልጠንትን ካብ ብር 600-250 ተሸለምቲ ኮይኖም እዮም፡፡ 
Sport,ኣብ ከተማ መቐለ እትርከብ ጋንታ ኩዕሶ አግሪ ዋልታ ፖሊስ ኣብ ዓድዋ ዝነበረ ውድድር በፂሕኻ መልሲ ሻምፒዮና ትግራይን ስዒርካ ምሕላፍ ውድድር ሻምፖዮና 2 ፅዋዕ ዓቲራ፡፡ኣብ ከተማ ዓድዋ ካብ ለካቲት 11 ኣተሒዙ ይሳለጥ ዝነበረ ናይ በፂሕካ መልሲ ወድድር ሻምፕዮና ትግራይና ናይ ስዒርካ ምሕላፍ ውድድር ሻምፕዮና ትግራይን ዝተገበሩ ወድድራት ኣብ ዝሓለፈ ሰሙን ብዓወት ጋንታ ዋልታ ፖሊሰ ዝተዛዘመ እንትኾን ብክልቲኡ ሸምፕዮና ዋልታ ፖሊስ ክልተ ዋንጫ ዓቲራ እያ፡፡ እታ ጋንታ ብዓወት ከተማ መቐለ እንትትኣትው ላዕለዎት ኣመራርሓ ኣባላት ኮሚሽን ፖሊስ ትግራይ ዞባ መቐለን ፖሊስ ማርሽ ባንድን ኦረኬስትራን ካልኦት ደገፍቲ እታ ጋንታን ኣብ ከተማ  መቐለ ካብ ላጪ ደሚቕ ኣቀባብላ ብምግባር ናይ እንኳዕ ደስ በለና ስምዒት እናገለፁ ብኣደባባያትን ጎደናታት መቐለ ተዘዋዊሮም ኣብ መዕረፊ ቦተኦም ኣብፂሐምዎም እዮም፡፡ ኣብቲ ናይ ኣቀባብላ ስነ ስርዓት መደረ ዘስምዑ ኣብ ኮሚሽን ፖሊሰ ክልል ትግራይ ደጋፊ ከይዲ ስራሕ ርክብ ህዝቢ ኮማንደር ኪሮስ ኣብርሃ ከምዝበልዎ ጋንታ ዋልታ ፖሊስ ስፖርትን ምክልኻል ገበንን ኣጣሚሩ ዝኸይደ ዘሎ ክለብ እንትኸውን እቲ ክለብ ስለዝፃዓረ ድማ ዓወት ክረክብ ኽኢሉ እዩ ክብሉ ገሊፆም፡፡ ስለዚ እዚ ዓወት ኣብ መፃኢ ወርሒ ጉምበት ዝካየድ ናይ መላእ ኢትዮጵያ ፖሊስ ስፖርት ውድድር ንክድገም ተላብዮም፡፡ ሓለቃ እታ ጋንታ ሓላዊ ማዕፆ ሓጋዚ ሳጀን ተክለ ኣባዲ ኮኸብ ተፃዋቲ ተባሂሉ ዝተሸለመ እንትኾን ንዝተገበረሎም ኣቀባብላ ኣዝዩ ከምዝተሓጎሰ ኣብቲ እዋን ገሊፁ፡፡
Sport,"ዓመታዊ ሻምፒዮና ቅድድም ብሽክለታ ከተማ መቐለ ብድምቐት ተዛዚሙ፡፡  ኣብ ከተማ መቐለ ክካየድ ዝሓገየ ዓመታዊ ሻምፒዮና ቅድድም ብሽክለታ መፍቀርቲ ስፖርት ቅድድም ብሽክለታ ነበርቲ ከተማ መቐለን ከባቢኣን ኣብ ዝተረኸበሉ ብድምቐት ተዛዚሙ፡፡ ኣብ መንጎ ትሕቲ ዕድመ 14 ዓመት ዓመት ሰገናት ተቐዳደምቲ ብሽክለታ ማውንቴይን ኣብዝተኻየደ ቅድድም ዳንኤል ወ/ገብርኤል፣ሓጎስ ገ/ሄርን ብርሃነ ኪሮስን  ካብ 1ይ ክሳብ 3ይ ወፂኦም ተዓዊቶም፡፡ ኣብ መንጎ ልዕሊ ዕድመ 14 ዓመት ዕድመ ተቐዳደምቲ ብሽክለታ ማውንቴይን ኣብ ዝተኻየደ ቅድድም ገ/መድህን ግርማይ፣ ሃ/ማርያም ገ/ኣብዝጊን ፀጉ ግደይን  ካብ 1ይ ክሳብ 3ይ ብምውፃእ ተዓወቲ ኮይኖም ፡፡ ብክለብ ተጠርኒፎም ዝቀዳደሙ ተወዳደርቲ ብሽክለታ ማውንቴይን ብውልቐ ዳንኤል ግርማይ፣ ደስታ ተኽለን በረኸት ግርማይን ብምኳን ካብ 1ይ ክሳብ 3ይ እንትዕወቱ ብጋንታ ድማ ፋብሪካ ኣልኮልን ልስሉስን መስተ ደስታ፣ ግልጋሎት ማይ ከተማ መቐለን ሆቴል ዘ-ዮርዳኖስን ካብ 1ይ ክሳብ 3ይ ብምውፃእ ዕውታት ኮይኖም እዮም፡፡ ካብ ጋንታታት ተቐዳደምቲ ብሽክለታ ኮርስ ""B""  ውልቀ ቅድድም ክሮኖ ሜትር ይትባረክ ወ/ብርሃን፣ ዳዊት ሃ/ስላሰን ቢንያም ገ/ሂወትን እንትዕወቱ ብውልቐ ቅድድም ዓቐበት ድማ ዳንኤል ዘርኢ፣ ኣሸናፊ ተስፋይን ኣንገሶም ኣለማዮህ  ብተመሳሳሊ ካብ 1ይ ክሳብ 3ይ ብምውፃእ ተዓወቲ ኮይኖም እዮም፡፡ ድማር ውፅኢት ናይዚ ዓመት ብውልቀ ስምኦን ሃይለ፣ኪሮስ ተካን ተመስገን መብራህቱን  ካብ 1ይ ክሳብ 3ይ እንትወፁ ብቅድድም ዓቐበት ጋንታ ጉና ፅዋዕ እንትትዓትር  ብቅድድም ክሮኖ ሜትሮ ጋንታ ትራንስ ተዓዋቲት ፅዋዕ ኮይና ፡፡"
Sport,"  ብኻልኣይ ብርኪ ዝፃወቱ  ብሽክለታ ኮርስ ""A""  ብውልቐ ቅደድም ክሮኖ ሜትር ክብሮም ረዘነ፣ ቢንያም ፍፁምን ሃ/ማርያም ገብሩን  ካብ 1ይ ክሳብ 3ይ እንትወፁ ብቅድድም ዓቐበት ብውልቀ ወ/ሚካኤል ገ/ጀወርግስ፣ ምስግና ካሕሳይን ቴድሮስ ተስፍኡን  ካብ 1ይ ክሳብ 3ይ ተዓዊቶም፡፡ብጋንታ ቅድድም  ዓቐበት ጋንታ ጉና፣  ብጋንታ ቅድድም ክሮኖ ሜትር ጋንታ ትራንስ ኢ/ያ  ብምዕዋት ፅዋዕ እንትዓትራ ብውልቐ ክሮኖ ሜትር ቢንያም ፍፁም፣ ኣለም ግርማይን ይርጋ ወ/ማርያምን  ብቕደም ስዓብ ተዓዊቶም፡፡ ሓፈሻዊ ውፅኢት ናይዚ ዓመት ቅድድም ብሽክለታ ጋንታ ፋብሪካ ስሚንቶ መሰቦ ተዓዋቲት ፅዋዕ ኮይና እያ፡፡ ናይዚ ዓመት ኮኸብ ተፃዋታይ ቢንያም ፍፁም፣ ኮኸብ ኣሰልጣኒ  ንጉሰ ገ/የውሃንስ ካብ ጋንታ ጉና ተኸስተ ጥላሁን ካብ ብሽክለታ ማውንቴይን እንትኾኑ ኮኸብ ኣልቢትሮ ድማ ካልኣዩ ሃ/ኪሮስ  ተሸለምቲ ኮይኖም፡፡ ኣብዚ ዓመታዊ ሻምፒዮና ቅድድም ብሽክለታ ከተማ መቐለ ክወዳደሩ ንዝሓገዩ ዕውታት ተቐዳደምቲ ካብ ብር 1000-100 ተሸለምቲ እንትኾኑ ንዕውታት ጋንታታት ድማ ፅዋዕን ወረቐት ምስክርን ተዋሂቡ እዩ፡፡"
Sport,ከምቲ ኩልና እንፈልጦ ከተማታት ሑመራ፣ ሽረ፣ ኣኽሱም፣ ዓድዋ፣ ዓድግራት፣ መቐለን ራያን (ኣርሶ ኣደር) ከም  ኢንተርፕራይዝ ማይን ዋልታ ፖሊስን ዝበላ ጋንታታት ተወሲኸንአን ኣብ ብሄራዊ ሊግ 2007 ዓ/ም ክሳተፋ ዝሓገያ ጋንታታት ትግራይ እየን። ነዚ ስዒቡ መቐለን ዓዲ ግራትን /ወልዋሎ/ ንኮንቦልቻ አኸቲለን ካብ ምድብ ሰሜን ኢትዮጵያ “ለ” ቀዳማይን ካልኣይን ኮይነን ናብቲ ናይ መወዳእታ መፃረዪ ሓሊፈን ኣለዋ። ኣብኡ እንተቐኒዕወን ከዓ ቀፃሊ ዓመት ኣብ ፕሪምየር ሊግ ኢትዮጵያ ክንርእየን ኢና። ናይዚኣተን ጥንካረ ከምዘለዎ ኾይኑ ኣብ ብሄራዊ ሊግ ንከተማታትና ኣብነት ክኸውን ዘይኽእል ድኹም ብቕዓት ዘተኣናገዳ ወረዳታት  ግን ኣለዋ እየን። ኣብ ብሄራዊ ሊግ ምድብ ሰሜን “ሀ”ክትሳተፍ ዝሓገየት ክለብ ኩዕሶ እግሪ ከተማ ሰቲት ሑመራ ካብዚአን ሓንቲ እያ።
Sport,ጋንታ ኩዕሶ እግሪ ከተማ ሰቲት ሑመራ ኣብ 2005 ዓ/ም እያ  ናብ ብሄራዊ ሊግ ተፀምቢራ። ኣብቲ ዓመት ጠንኪራ ስለዝሰረሐት ድማ ማእኸላይ  ውፅኢት ብምምዝጋብ ክሳብ 2007 ዓ.ም ኣብቲ ሊግ ክትሳለ ኣኽኢልዋ። ካብዚ ንደሓር ግን ጋንታ ኩዕሶ እግሪ ከተማ ሰቲት መሰከፊ ውፅኢት እናኣመዝገበት ብቕዓታ እንተንቆልቁል እያ ተራእያ። ኣብዚ ዓመት ጥራሕ ኣብ ብሄራዊ ሊግ ኣብ ምድብ ሰሜን “ሀ” ካብ ዘካየደቶም 16 ፀወታታት እቶም ክልተ ጥራሕ ማዕረ ክትፈላለ ከላ ኣብቶም ዝተረፉ ኩሎም ግን ተስዒራ እያ። ብፍላይ ብጋንታ ክልል ኣምሓራ ዘተኣናገደቶ ናይ 9 ን ባዶ ስዕረት ድኽመት እታ ጋንታ ቁልጭ ኣቢሉ ዘርኣየ ኮይኑ ኣሎ።ንምዃኑ ኣብታ ጋንታ ዘሎ ፀገም እንታይ እዩ? ኣብዚ ሰዓት መንግስቲ ብፍላይ ንመናእሰይ ፍሉይ ቆላሕታ ሂቡ እናሰርሐ፣ ህዝቢ እውን ፈታውን ተኸታታልን ስፖርታዊ ባህሊ እናኾነ ኣብ ዘለወሉ ሰዓት ጋንታ ከተማ ሰቲት ክትወድቕ ዝኸኣለት ንምንታይ እዩ? ዘልዐልናዮ ሕቶ እዩ። ተፃዋታይ መለስ ዓይነ ኩሉ ሓለቓ ጋንታ ኩዕሶ እግሪ ከተማ ሰቲት ሑመራ እዩ። ንምኽንያት ውድቀቶም እንትገልፅ “ናዓና ዝድግፍ ወገን ኮነ ኣመራርሓ ስለዘየለ ሞራል የብልናን። ንያት ዘይብሉ ክለብ ድማ ውፅኢት ከመዝግብ ኣይኸእልን” ብምባል ነቲ ቀንዲ ምኽንያት የቐምጥ። ብፍላይ ኣብ ንዋት (ጫማ፣ ማልያ፣ ረድኤት ሕክምና፣ መንበሪ ካምቦ፣ ንመተክኢ ረሃፅ ዝኸውን ፈሳሲ) ወዘተ ከምዘይብሎም ብሓፈሻ ባዓልቶም ጥራሕ ተንከርከር ከምዝብሉ ይገልፅ። ኣሰልጣኒ ጋንታ ኩዕሶ እግሪ ሰቲት ሑመራ ኣይተ ተስፋኣለም ታደሰ ቀፂልና ዘዘራረብናዮ እዩ። 
Sport,ስለዚ እዚ ፀገም ክሳዕ ሐዚ ክፍታሕ ስለዘይኸኣለ ናይታ ጋንታ ቀንዲ ፀገም ኮይኑ ይርከብ፡፡ ምሕዝነታዊ ግጥም ምስ ኣካየድና ድሕሪ ሓደ ሰሙን ፀወታ ፕሪመየር ሊግ ንምስታፍ ጥቅምቲ 11/2003 ዓ.ም ብኣውተብስ ንሓረር ተጓዓዝና ተጋጢምና ሰለስተ ንሓደ ብዝኾነ ውፅኢት ተሳዒርና፡፡ኣብዚ ፀወታ ምንቅስቃስ ተፃወትና ዋላኳ ፅቡቕ ይንበር እምበር ፅዕንቶ ዳያኑ ተሓዊሱዎ ተፃወትና'ውን ዝረኸብወን ዕድላት ሸቶ ከቁፅሩ ኣይከኣሉን፡፡ቀፂሉ ምስ ሰበታ ከነማ ተፃዊትና ሓደ ንዜሮ ስዒርና፡፡ ካውኡ ናብ ትግራይ መፂና ኣብ ከተማ ዓዲግራት ሓደ መዕረ ብዝኾነ ውፅኢት እንትንፈላለ ኣብዚ ተፃወትና ሸቶ ናይ ምቁፃር ብቕዓት ይንእሶም ነይሩ፡፡  ፅዕንቶ ዳኛ ተሓዊስዎ ኣብ ኣፈፃፅማ ፀገም ነይሩና እዩ፡፡ምስ ሓይሊ መብራህቲ ኣብ ዝገበርናዮ ፀወታ እውን 10 ተፃወቲ ሒዝና ሓደ ንባዶ ብዝኾነ ውፅኢት ተዓዊትና፡፡ኣብዚ ፀወታ ዋላ ናይ ጋንታና ፀብለልታ ዝተርኣየሉ ፀወታ እንተኾነ ቪሰንት ዝተብሃለ ኣባል ጋንታና ንኣባል ጋንታ ሓይሊ መብራህቲ ብምውቅዑ ብናይ ዲስፒሊን ግድፈት ካብ ሜዳ ብቀይሕ ካርዲ ክወፅእ ብምኽኣሉ ኣብ ጋንታና ክፍተት ፈጢሩ እዩ፡ ካፍቶም ድሒሮም ዝተካየዱ ግጥማት'ውን ዓብይ ክፍተት ፈጢሩ ፀኒሑ እዩ፡፡ብምቕፃል ጋንታ ትራንስ  ኣብ ከተማ ዓዲግራት ምስ ጋንታ ሓይሊ ምክልካል ኣብ ዘካየዶ ግጥም ሓደ ንባዶ ተሳዒርና ኢና፡፡ ኣብዚውን ዋላ ድሓር ንስዓር እምበር ጋንታና ፅቡቕ ፀወታ ኣርእያ እያ፡፡ ሰይድ ኑር ዝተብሃለ ኣባል ጋንታና ብቀይሕ ካርዲ ካብ ሜዳ ብምውፅኡ ጋንታና ብከቢድ ተጎዲኣ እያ፡፡ ክሳብ ሐዚውን እቲ ክፍተት ብምህላው ኣፍታ ጋንታ ፅዕንቶ እናፈጠረ እዩ፡፡ ከምዚ ዓይነት ተግባር ኣብ ካልኦት ተፃወቲ ከይድገም ነዞም ግድፈታት ዲስፒሊን ዘርኣዩ ክልተ ተፃወቲ ክእረምሉ ዝኽእሉ ተመጣጣኒ ቅፅዓት ክቅፅዑ ክግበር እዩ፡፡
Sport,ስፖርት ዕድመ፣ፆታን ካልኦት ጉዳያት ዘይዓግቶ ዝኾነ ሰብ ከከም ዓቕሙ ኣብ ዝደልዮ ጊዜን ቦታን፣ ብውልቐ፣ ብሓባር ተወዲቡ ይኹን ከይተወደበ ዘካይዶ ምውስዋስ ኣካል እዩ፡፡ሰባት ስፖርት ዘዘውትሩ ንጥዕንኦም ኣካሎምን ኣእምሮኦምን ንምሕፋስ ወይ ከዓ ንምፍትሕታሕ እዩ፡፡ ስፖርት ማሕበራዊ ርክብ ንምጥንኻር ካብ ዘይግባእ ስፍራታትን ጎዳእቲ ቦታታትን ንምርሓቕ ንመናእሰይ ውፅኢታዊ ንዝኾነ ተግባር ንምድላው ብሄር ብሄረሰባትን ህዝብታትን ንምልላይን ንምቅርራብን ዘኽእል ማሕበራዊ ረብሓ ኣለዎ፡፡ ብዘይካ ስፖርት ጥዑይን ንቑዕ ዜጋን ብምድላው ምህርቲ ንምዕባይ፣ ጥዕና ንምሕላው ንመድሓኒትን ካልኦትን ጉዳያት ዝወፅእ ወፃኢ ብምንካይ ንኢንቨስትመንት ዕድል ዝኸፍት፣ ዕድል ስራሕ ዝፈጥርን ብዝተፈላለየ መንገዲ ፍልፍል እቶት ክፈጥር ዝኽእል ኢኮኖሚያዊ ረብሓ ኣለዎ፡፡ ክቡራት ተመልከትና ንሎሚ ኣብዚ መደብና ሒዝናልኩም ቀሪብና ዘለና ዓመታዊ ሻምፒዬና ውድድር ፌስቲቫል ስፖርት ከተማ ኣኽሱም እዩ፡፡ እዚ ኣብ ከተማ ኣኽሱም ካብ ወርሒ ጥቅምቲ ኣትሒዙ ብኽለባትን ኣብያተ ትምህርትን ብኩዕሶ እግሪ፣ መርበብ ኣትሌቲክስን ካልኦት ዘፈራት ስፖርትን ልዕሊ 253 ደቂ ኣንስትዮ ዝተሳተፋሉን 1128 ስፖርተኛታት ዘካተተ እዩ ኔሩ፡፡ኣብቲ ዕለት ፌስቲቫል ተረኺቦም መግለፂ ዝሃቡ ተወካሊ ቢሮ መናእሰይ፣ ስፖርትን ማሕበራዊ ጉዳይን ክልል ትግራይ ኣይተ በሪሁ መስፍን ክንዕዘብ ክኢልና ኣለና ስፖርት ክልልና ክጠናኸር ኣብያተ ትምህርቲ፣ ጣብያታት፣ ኮለጃት ወዘተ… ማእኸል ዝገበረ፣ ነቲ መንእሰይ ከሳትፉ ዝኽእሉ ክለባትን ጋንታታትን ምውዳብ፣ ከምኡ እውን እቲ ዝተጀመረ መላእ ፀወታታት ትግራይ ተጠናኺሩ ክቕፅል ከም ዝግባእ ወሲኾም ገሊፆም፡፡
Sport,ካብ 21 ክሳብ 30 ጉንቦት 2005 ዓ/ም ሃገራዊ ኩዕሶ ሰደቃ ክልላት ኣብ ከተማ መቐለ ከምዝሳለጥ ተሓቢሩ፡፡ እቲ ውድድር “መለስካፕ ኩዕሶ ሰደቃ” ብዝብል መሪሕ ሓሳብ ንፈለማ እዋን ካብ ኣዲስ ኣበባ ወፃኢ ኣብ ክልል ትግራይ ዝካየድ ዘሎ ምኳኑ ተፈሊጡ፡፡ እቲ ኣብ ክልል ትግራይ ከተማ መቐለ መናፈሻ እንዳ ራእሰ ዝካየድ ሃገራዊ ኩዕሶ ሰደቃ ካብ ኣዲስ ኣበባ ወፃኢ ንፈለማ እዋን ኣብ ትግራይ ዝሳለጥ ዘሎ ምኳኑን ኣብቲ ውድድር 7 ክልላት ከምዝሳተፋን ኣድላይ ዘበለ ምድላው ከምዝተወገነን ፕረዚዳንት ኩዕሶ ሰደቃ ኣይተ ይቶም ሃይሉ ንጋዜጠኛታት ኣብ ዝሃብዎ መብርሂ ተዛሪቦም፡፡እቲ ውድድር ተተካእቲ ስፖርተኛታት ንምፍራይ ከምዝሕግዝን ልዕሊ 2 ሚኢቲ ስፖርተኛታት ኪኮ ዝሳተፍሉን ኣይተ ይቁም ሓቢሮም፡፡ እቲ ውድድር ተጀሚሩ ክሳብ ዝዛዘም ተቀባሊ ጋሻ ዝኮነ ነባሪ ከተማ መቐለ ነቶም ስፖርተኛታት ብፅቡቅ ክቅበሎምን ክሰንየምን ከምዝግባእ ሓቢሮም፡፡ 
Sport,ጋንታ ሱፐር ሊግ ኩዕሶ እግሪ ከተማ ኮረም ናብ ብሄራዊ ሊግ ንምሕላፍ ዘድልዩ ፃዕሪታት እናገበረት ከምእትርከብ ተገሊፁ። ፀወታ ኩዕሶ እግሪ ሰሓብቲ ካብ ዝበሃሉ ስፖርትታት ሓደ እዩ። በዚ መሰረት ድማ ሃገርና ኢሉ’ውን ክልልና ስፖርት ኩዕሶ እግሪ ንክዓቢ ፃዕሪታት እናገበራ ይርከባ።ጋንታ ሱፐር ሊግ ኩዕሶ እግሪ ከተማ ኮረም ተናሓናሒት ጋንታ ኮይና ኣብ ምንቅስቃስ ትርከብ። ተፃወቲ ጋንታ ሱፐር ሊግ ኩዕሶ እግሪ ከተማ ኮረም ዳርጌ ኣድሄናን መ/ር ገ/መስቀል ማርሸትን በቲ ሕ/ሰብ ዝግብረሎም ድጋፍን ሞራልን ሕጉሳት ምዃኖምን በቶም ዝወሃቡዎም ስልጠናታት ድማ ንዝሓሸ ብቅዓትን ውፅኢትን ከምዝሓገዞም ይዛረቡ።ኣሰልጣኒ ጋንታ ሱፐር ሊግ ከተማ ኮረም ሙሉጌታ ካሕሳይ ከተማ ኮረም ንኩዕሶ እግሪ ምችው ካብ ምዃኑ ብላዕሊ ናይ ምስዓር ወነ ዝሰነቑ ተፃወቲ ከምዝለውዎም ይገልፁ ። ብወረዳኦም ዝሓሸ በጀት ከምዝረከቡ  ዝገለፁ ኣሰልጣኒ ሙሉጌታ ናብ ብሄራዊ ሊግ ንምሕላፍውን ዓብይ ሞራል ከምዝኾኖምን  ይሰርሑ ምህላዎም ሓቢሮም።     ክኢላ ስፖርት ከተማ ኮረም ኣይተ ቴድሮስ ኣያሌው ብወገኖም ነቲ ሱፐርሊግ ዝሃብዎ ፍሉይ ጠመተ ብምንኣድ  ኣብ ቀፃሊ  ብሄራዊ ሊግ ንምዕባይ ዓሊሞም ኣበርቲዖም ይሰርሑ ከምዘለው ገሊፆም።
Sport,ጋንታ ኩዕሶ እግሪ ብሄራዊ ሊግ ሓወልቲ ኣኽሱም ብዘላቕነት ፍልፍል እቶታ ንክድንፍዕን ናብ ዝለዓለ ብርኪ ንክትሰጋገርን ካብኦም ዘድሊ ደገፍ ከምዝገብሩ ማሕበር ደገፍቲ እታ ጋንታ ገሊፆም፡፡   ማሕበር ደገፍቲ ጋንታ ኩዕሶ እግሪ ብሄራዊ ሊግ ሓወልቲ ኣኽሱም ኣብ 2007 ዓ/ም  ካብ ሕብረተሰብን ትካላትን ብምትእኽኻብ ንመጠናኸሪ እታ ጋንታ ዝውዕል ልዕሊ 800 ሽሕ ብር ኣወፊዮም እዮም፡፡ኣቦወንበር ኮሚቴ ምትእኽኻብ እቶት ማሕበር ደገፍቲ እታ ጋንታ ኣይተ ሃፍተ ይሕደጎ ኣብ 2007 ዓ/ም ዝነበረ ተሳትፎ ሕብረተሰብ ዝነኣድ ከምዝነበረ ብምሕባር እታ ጋንታ ብፋይናንስን   ብናውቲን ብዘላቕነት ዓርሳ ክኢላ ክትንቀሳቀስ  ትልሚ ሒዞም ይሰርሑ ከምዘለው ተዛሪቦም፡፡ ኣቦወንበር ማሕበር ደገፍቲ ጋንታ ኩዕሶ እግሪ ብሄራዊ ሊግ ሓወልቲ ኣኽሱም ኣይተ ፀሃየ ኣስገዶም ብግደኦም እታ ጋንታ ናብ ዝለዓለ ብርኪ ንክትበፅሕ ግደ ደገፍቲ ወሳኒ ከምዝኾነን ካልኦት ጋንታታት እውን ናብ ሕብረተሰብ ክወርዳ ከምዝግባእን ሓቢሮም፡፡ሓላፊ ቤት ፅሕፈት ጉዳይ መናእሰይን ስፖርትን ከተማ ኣኽሱም ኣይተ ኣለማዮህ ፀሃየ ደገፍቲ እታ ጋንታ  ደገፎም ተጠናኺሩ ንክቕፅል ቤት ፅሕፈቶም ኣድላይ ምትሕብባር ከምዝገብር ኣገንዚቦም፡፡
Sport,ጋንታ ብሽክሌታ ትግራይ ንምጥንኻር ዝዓለመ ገምጋም ኣብ ከተማ መቐለ ተኻይዱ።  ካብ ሰነ 30 ክሳብ ሓምለ 7/2005 ዓ/ም አብ ከተማ ባህርዳር ክካየድ ዝፀንሐ ውድድር ብሽክሌታን ምጅማር ጋንታ ኤትሌቲክስን ምኽንያት ብምግባር ኣብዚ ዓመት ኣብ ስፖርት ዝነበሩ ንጥፈታት መሰረት ዝገበረ ገምጋም ተኻይዱ ።ብመሰረት እዚ ኣብ ምድላው ማንዋል ኣትሌቲክስ ፣ ምልመላ ተወዳደርትን ንምክያድ ዝተገበሩ ውድድራት ከም ምዕቡላት ጎንታት ዝተወሰዱ እንትኸውን በዘሒ ተወዳደርቲ ዘይምሕላውን ኣብ ምውፃእ ዓቐበት ዝነበረ ክፍተት፣ ብመሰረት ትልሚ ዘይምኻድን ዝብሉን ካልኦትን ድማ ካብ መንጎ ዝነበሩ ክፍተታት እቶም ውሑዳት ምንባሮም ኣብቲ መድረኽ ተገሊፁ እዩ።  ኣብቲ ዝተኻየደ ናይ እንኳዕ ደሓን መፃእኹም መድረኽን እንግዶት ድራርን ኣብ ምጥንኻር ንምጉልባትን ጋንታ ብሽክሌታ ትግራይ ዝለዓለ ኣስተዋፅኦ ዝነበሮም ኮሚቴታት ቴክኒክ መተባብዒ ወረቐት ምስክር ተዋሂብዎም። ፕሬዚደንት ኣትሌቲክስ ፌደሬሽን ኣቶ ኪ/ማርያም ኣታኽልቲ  ኣብ ሕሉፍ እዋናት ዝነበሩ ድኽመታት ብዕምቆት ብምልላይ መፍትሒኦም ብምንዳይን ካብ 2005 ዓ/ም ጀሚሩ ዓቅሚ ኣትሌታት ንምዕባይ ጠንኪሮም ይሰርሑ ምህላዎም ገሊፆም።  ኣብ ትራንስ ኢትዮዽያ መካየዲ ስራሕን ላዕለዋይ ጠማቲ ስፖርትን ዝኾኑ ኣይተ ተፈሪ ዘውዱ ኣብቲ መድረኽ ተረኺቦም ከምዝበሉዎ ጋንታ ብሽክሌታ ትግራይ ምስ በጀት ተታሓሒዙ ዝነበራ ፀገም ብምፍታሕ ተጠናኺራ ትቕፅለሉ ባይታ ከምዝመቻችዩ ኣፍሊጦም።  ኣብ መወዳእታ እዚ ማሕበር ደረጃ መነባብሮ ካብ ምምሕያሽ ብተወሳኺ ንሃገር ከፀውዑ ዝኸእሉ ኣትሌታት ኣብ ምፍራይ በብ እዋኑ ዘካይዶ ዘሎ ምንቅስቓስ ኣበርቲዑ ክቕፅለሉ ከምዝግባእ እውን ተገሊፁ እዩ። 
Sport,ኣብዚ ፀወታ ጋንታና ክሳብ 92 ደቂቓ ፅቡቕ እናጥቐዕና ፀኒሕና  ሸቶ ከነቁፅር ኣይከኣልናን፡፡ ኣብ መወዳእታ ዩናስ ሓሚሙ ብምውፅኡ ኣብ ተኸላኸልቲ ክፍተት ተፈጢሩ ኣወሳ ከነማ ሓንቲ ሸቶ ኣቁፂሮም ክንስዓር ኪኢልና፡፡ ናብ ኣዲስ ኣበባ ተመሊስና ምስ ጋንታ ባንኮች ገጢምና ቡዙሓት ሸቶ ክነቁፅር እናተገበአና ቡዙሓት ፈተነታት ስሒትና ኣብ መወዳእታ ሓደ ማዕረ ብዝኾነ ውፅኢት ተፈላሊና፡፡ ኣብ'ዚ ፀወታ እዚ'ውን ብተመሳሳሊ ጋንታና ሸቶ ናይ ምቁፃር ዓቕማ ትሑት ነይሩ፡፡ 5 ታሕሳስ ኣብ ክልል ትግራይ ከተማ ዓዲግራት ጋንታና ምስ ፍንጫ ስኳር ኣብ ዘካየደቶ ግጥም እውን 1 ን 0 ስዒርና ኢና፡፡ እታ ዝተቖፀረት ሸቶ ኣብ መበል 88 ደቒቓ ዝኣተወት ኮይና ኩዕሶ ሒዝካ ኣብ ምጥቃዕ ፅበቕ ነይሩ ኣብ ማእኸል መኽፍፈልን ኣብ ኣፈፃፅማን ሓዚ'ውን ፀገም ነይሩ እዩ፡፡ ብሓፈሻ ከምቲ ልዕል ኢሉ ዝተጠቐሰ ተፃወቲ ጋንታ ትራንስ ኣብ ማእኸል ሜዳ ዘሪእዎ ናይ ፀወታ ብቕዓት ዋላ'ኳ ፅቡቕ እንተነበረ ኣብ ኣፈፃፅማ ግን ፀገም ከምዝነበረና ሪኢና ኢና፡፡ እዞም ውድድራት እንትነካይድ ኩሉ ነገር ዝተመቻቸወ ነይሩ ንምባል ኣየድፍርን፡፡ ኣብነት  ኣብ ኣዲስ ኣበባ መለማመዲ ሜዳ ኣይንረክብን፡፡ ብፍላይ ኣብ እዋን ክረምቲ ከቢድ ፀገም ገጢሙና እዩ፡፡ ኣፍቲ ናይ ምሕዝነት ፀወታ ዝተጎድኡ ተፀወትና ክሳብ ሓዚ መሊኦም ስለይዘይሓው ተወሳኺ ፅዕንቶ ኮይኑና እዩ፡፡ ኣብ ሞንጎ ነባራትን ሓደሽትን ተፃወቲ ሓድነት፣ስምምዕ፣ ምርድዳእን ጉጅላዊ ምትሕግጋዝ ንምፍጣር ግዜ ዝወስድ ነይሩ፡፡ ኣብ ወሰንቲ ቦታታት ወሰንቲ ተፃወቲ ስለዘይብልና ኣብ እናካይዶም ግጥማት ፅዕንቶ እናፈጠሩልና መፂኦም እዮምን ኣለውን፡
Sport,ወረዳ መደባይ ዛና ፍልፍል ስፖርተኛታት ንምግባርን ሃገሮምን ክልልሎምን ዘፀውዑ ስፖርተኛታት ንምፍራይን ስፖርት ህዝባዊ ንምግባን ብዕቱብ እናሰርሐ ምካኑ ቤት ፅሕፈት ጉዳይ መናእሰይን ስፖርትን  ኣፍሊጡ  ።  እዞም ሰገናት ንፅባሕ ተስፋ ሰኒቆም ኩሉ ሻዕ ብኣትሌቲክስ ኣብ መድረክ ዓለም እትምብልበል ባንዴራ ሃገሮም ብኩዕሶ እግሪ ንምድጋም   ሃንቀውታ ልቦም ንምምላስ ላዕልን ታሕትን እናበሉ እዮም ።  ኩዕሶ እግሪ ወረዳ መደባይ ዛና መምህር ዋስዕ ኣሕመድ ኣብታ ወረዳ ብርክት ዝበሉ ተፃወቲ ኩዕሶ እግሪ ከምዝፈርዩን ናብ ክለባት ፕሪመርሊግ ሃገርና ዝኣተው ከምዘላውን ይኩን እምበር ስፖርተኛታት ዝፃወትሉ ሜዳ ኣፀጋሚ ከምዝኮነን ገሊፆም ። ዘጋጥሙ ሕፅረታት መሳርሒ ስፖርት ንምፍታሕን ምስ ወለዲ ገበርቲ ሰናይ  ትካላትን ወፃኢ ዓዲ ዝነብሩ ተወለድቲ እቲ ከባብን   ሓገዛት ዘርክቡ ዝተፈላለዩ ስራሕቲ ከምዝሰርሕ ተወካሊ ወለዲ ኣይተ ገብረ ገ/ስላሴ ገሊፆም ኪኢላ ስፖርት ወረዳ መደባይ ዛና ጉዕሽ ወ/ጅወርግስ ኣብ ካልአት ዓይነታት ስፖርትእውን ከምዝንቀሳቀሱን ይኩን እምበር ናይ ኩዕሶ መርበብ ቴንስን ካልኦትን ዝነበረ መፃወቲ ሜዳ ንህንፃ ብምዕዳሉ ከምዝተፀገሙን ገሊፁ ።ሓላፊት ቤት ፅሕፈት ጉዳይ መናእሰይን ስፖርትን ወረዳ መደባይ ዛና ወይዘሪት ራሄል ተክለማርያም እቲ ቤት ፅሕፈት ስፖርት ህዝባዊ ብምግባር ዝተፈላለያ ትካላትን ኣብያተ ፅሕፈትን ጋንታ ሰገናት ኩዕሶ እግሪ  ክሕዛ ከምዝገበረን ኣብዚ ዓመት እውን ኣጠናኪሩ ።ከምዝቅፅለሉን ሓቢራ ኣመሓዳሪ ወረዳ መደባይ ዛና  ኣይተ  ተስፋይ ብርሃነ እቶም ዝተልዓሉ ፀገማት ሜዳ ንምፍታሕ እቲ ምምሕዳር ንኩሎም ዓይነታት ስፖርት ዘተኣናግድ ተተካኢ ሜዳ እናተዳለወ ከምዝኮነን ሓቢሮም ።
Sport,ጋንታ ኩዕሶ እግሪ እንዳ መኮኒ ናብ ፕሪመሜር ሊግ ኢ/ያ ንምእታው ዘክእላ ምድላው ትገብር ከምዘላ ገሊፃ ፡፡ ጋንታ ኩዕሶ እግሪ ወረዳ እንዳ መኮኒ አብ ዝሓለፈ ዓመት ፅቡቅ ውፅኢት አመዝጊባ ክትሓልፍ ክኢላ እያ ሸሸ እታጋንታ አብ ዝቅፅል ዓመት ናብ ብሄራዊ ሊግ ኢ/ያ ንምእታው ዝተዋደደምንቅስቃስ እናገበረት ትርከብ ፡፡ተፃወቲ ጋንታ እንዳመኮኒ አወጣሀኝ ለማን አሰፋ ካሳን ጋንታኦም ናብዝለዓለ ደረጃ ንምብፃሕዝሓሸ ውፅኢት ንምምዝጋብን ብዝተነቃቅሐ መንፈስ እናተንቀሳቀሱ ምካኖም  ገሊፆም፡፡ ናብ ብ/ሊግ ምሕላፎም ናይ ሰዓራይነት  ዝወነ ከምዝፈጠረሎም ድማ እቶም ተፃወቲ ሓቢሮም፡፡አሰልጣኒ ጋንታ እንዳመኮኒ ግርማይ አማረ ጋንታኦም አብ ብ/ሊግ ትግራይ ተወዳዳሪት ንምግባርን አብ ቀፃሊ ናብ ብ/ሊግ ንምፅምባርን ዝተፈላለዩ ስልጠናታት ተክኒክ ንተፃወቶም ብምሃብ እናተዳለዩ ከምዝርከቡ ገሊፆም፡፡ሓላፊ ቤ/ፅሕፈት ጉ/መ/ሰፖርትን ወረዳ እንዳመኮኒ ብወገኖም ህዝባዊ መሰረት ዘለዎ ስፖርት ንምፍጣርን ፀገማት ንምፍታሕን እናተንቀሳቀሱ ምካኖም ገሊፆም፡፡
Sport,ኮሚቴ ካራቴ ክልል ትግራይ ሰፖርት ካራቴ ኣብ ትግራይ ንምስፋሕ  ኣብ  2007 ዓ/ም ንስፖርተኛታት ደገፍ ብምሃብን ውድድራ ብምክያድን ብሉፃት ስፖርተኛታት ንምፍራይ ከምዝሰርሕ ገሊፁ፡፡ሃ/ስላሴ ገ/ሚካኤል ተወሳኪ ኣለዎ      ኢንስትራክተር ማስተር ተስፉ ጎሹ ብስፖርት ካራቴ 2ዳንን ፀሊም ማዕጥቆን ዝረኸበን ከምኡ እውን ኣባል ቦርድ ፌደሬሽን ማርሻል ኣርት ኣመሪካን እዩ፡፡      ኣብዚ ሰፖርት ስፍሕ ዝበለ ፍልጠት ከምዘለዎን በዚ እውን ናብ ዝተፈላለያ ሃገራት ብምካድ ተሞክሮታት ከምዝቀሰመን ይዛረብ፡፡  ኢንስትራክተር ማስተር ተስፉ ጎሹ ዝረኸቦ ክእለትን ፍልጠትን ንመናእሰይን ሰገናትን ንምሕላፍ ማእኸል መሰልጠኒ ካራቴ ከምዝኸፈተን ሞይኡ ብዝተፈላለዩ ፊልምታትን መፃሕፍትን ኣቢሉ መናእሰይ በዚ ዓውደ ስፖርት ተረባሕቲ ክኮኒ እናሰርሐ ከምዘሎን ቀፂሊ ኣጠናኪሩ ከምዝቅፅለሉን ይገልፅ፡፡  ኣብዚ ማእኸል መሰልጠኒ ኣትዮም ዝስልጥኑ ዘለው ሰገናትን መናእሰይን እውን ተረባሕቲ ይኮኑ ከምዘለውን ቀፃሊ ክልሎምን ሃገሮምን ወኪሎም ንምውድዳር ከምዝሰርሑን ገሊፆም፡፡ ብ2006 ዓ/ም ዝተመስረተ ኮሚቴ ካራቴ ትግራይ ዓሚ ባህርዳር ኣብዝተካየደ 4ይ መላእ ፀወታታት ኢ/ያ ኣብ ፈላማይ ውድድር 4 ሜዳልያታት ብምርካብ ዘተባብዕ ውፅኢት ተረኪቡ እዩ፡፡እዚ ስፖርት ኣብ ትግራይ ንምስፋሕ ኮሚቴ ካራቴ ትግራይ ኣብ 2007 ዓ/ም ውድድራት ብምክያድን ንስፖርተታት ደገፍ ብምሃብን  ብሉፃት ስፖርተኛታት ንምፍራይ እናሰርሐ ከምዝኮነ ኣቦመንበር ኮሚቴ ካራቴ ትግራይ ተስፋይ ገብረየሱስ ገሊፁ፡፡  
Sport,ኣብ ከተማ ውቕሮ ስፖርት ንዕብየትን ሰላምን ብዝብል መሪሕ ቃል ብኣሳናዳኢነት  ካቶሊካዊ ቤቴ¬¬-ክርስትያን ቅድስተ ማርያም ውቅሮ ንተþታተልቲ 2 ሰሙን ክካየድ ዝቐነየ ውድድር ስፖርት ብዝለዓለ ድምቀት ተዛዚሙ። ኣብቲ ልዕሊ 780 ተወዳደርቲ ዘሳተፈ ውድድር ስፖርት ኩዕሶ እግሪ፣ኩዕሶ ኢድ፣መርበብ፣ቅድድም ብሽክለታን ኣትሌቲክስን ሓዊሱ 10 ዓይነታት ስፖርት ዘካተተ ክረምታዊ ውድድር መናእሰይ ብክእለትን ስነ¬¬¬¬-ምግባርን ዝለዓለ ዓቅሚ ንምፍጣር መናእሰይ ኣብ ዘየድሊ ቦታ ጊዚኦም ንከየሕልፉ ንምሕጋዝን ከምኡ’ውን ንቀፃሊ ዓመት ንዝግበሩ ውድድራት ቅድመ ምድላው ንምግባርን  ዓሊሙ ከም ዝተኻየደ ምክትል ኣካያዲ ስራሕ ካቶሊካዊት ቤቴክርስትያን  ቅድስቲ ማርያም ዉቅሮን መተሓባበሪ ኣሰናዳኢት ኮሚቴ ክረምታዊ ውድድር ስፖርትን ኣይተ ገ/ሄር ስዩም ገሊፆም። ኣብቲ 156 ደቂ ኣንስትዮ ዝርከብኦም 780 ስፖርተኛታት ዝተሳተፍሉ ክረምታዊ ውድድር ስፖርት ካብዝጀመር ክሳብ ዝዛዘም ብዝለዓለ መንፈስን ድምቀትን ክካየድ ከምዝፀንሐን ንዝቅፅል ስሩዕ ውድድር ሓቦ ዘስነቀ ውድድር ከምዝነበረን ከካብ ዓይነት ውድድራት ፀብለልታ ዘምፀኣ ጋንታታት ስፖርታዊ ዕጥቂ ከምዝተበርከተለን ንምፍላጥ ተካኢሉ።        
Sport,ዝኽሪ 2ይ ዓመት መስዋእቲ ስሙይ መራሒ  ክቡር ቀዳማይ ሚኒስትር መለስ ዜናዊ ምኸንያት ብምግባር 25 ክለባት ዝተሳተፋሉ ንሓደ ወርሒ ክካየድ ዝፀንሐ ውድድር ፉትሳል መፈፀምታ ረኺቡ፡፡ፉትሳል ኣብ ፀቢብን ንእሽተይን ሜዳ ካብ ሓደ ጋንታ 5 ተፃወቲ  ዝሳተፉሉን ምስ እግሪ ኩዕሶ ተመሳሳልነት ዘለዎን ፀወታ እዩ፡፡ ሕግታቱን ስርዓቱን ግና ዝተፈለየ እዩ፡፡ ፉትሳል ብ 1985 ዓ/ም/ፈ ኣብ ስፔን ከተማ ማድሪድ ዝተጀመረ እንትኾን ኣብ ሃገርና ብ 2002 ዓ/ም ዝተጀመረ እንትኾን ኣብ ክልልና ድማ ብ 2004 ዓ/ም እዩ ተጀሚሩ፡፡  ዓይነት ፀወታ ኣብ ዕብየት ኩዕሶ እግሪ ዕዙዝ ኣስተዋፅኦ ከምዘለዎን እዚ ንምትእትታው ድማ  ፌደሬሽን ኩዕሶ እግሪ ክልል ትግራይ ምስ ቤት ፅሕፈት ጉዳይ መናእሰይን ስፖርትን ከተማ መቐለ ብምትሕብባር ብስሙይ መራሒና ተጋዳላይ መለስ ዜናዊ ዝተሰየመ ካብ 7 ክፍለ ከተማታትን 18 ክለባትን ከተማ መቐለ ዝተሳተፍሉ ውድድር ፉትሳል መፈፀምታ ረኺቡ፡፡ ንደረጃ ኣብ ዝተኻየደ ፀወታ ጋንታ ማር ኣሚዩዝመንት ንጋንታ ዓባይ ኣውሒ   8ን5 ብምርታዕ 3ይ ደረጃ ሒዛ ተዓዊታ፡፡ንፅዋዕ ኣብ ዝተኻየደ ፀወታ  ጋንታ ስራሕቲ ፅገና ኤሌክትሮኒክስ ኳሊቲ ንጋንታ ጨጓር ዳዕሮ 7ን5 ብምስዓር ተዓዋቲት ፅዋዕ እንትትከውን ጋንታ ዓባይ ኣውሒ ድማ ተሸላሚት ፅዋዕ ፀባይ  ኮይና፡፡ካብ ክፍለ ከተማታት መቐለ ድማ ክፍለ ከተማ ኪሓ ቀዳመይቲ ብምውፃእ ተሸላሚት ፅዋዕ እንትትከውን ክፍለ ከተማ ዓዲ ሓቅን ሓወልትን 2ይን 3ይን ደረጃ ብምሓዝ ውድድረን ዛዚመን፡፡ ክፍለ ከተማ ዓዲ ሓቂ ተወሳኺ ተሸላሚት ፅዋዕ ፀባይ ኮይና፡፡ቢንያም ደበሳይን ሃይሉ ገብረየሱስን ኮኾባት መቑፀርቲ ሽቶን ኮኾባት ተፃወትን ተባሂሎም ተሸሊሞም፡፡ እዚ ዓይነት ስፖርት ንክዓቢ ድማ ኣበርቲዖም ከም ዝሰርሑ ተዛሪቦም፡፡ኮኸብ ኣሰልጣኒ ተባሂሉ ዝተሸለመ ፀጋይ ገብረ ብግዲኡ እዚ ዓይነት ስፖርት ንፀወታ ኩዕሶ እግሪ ዓብዪ ኣስተዋፅኦ ከምዘለዎ ገሊፁ፡፡
Sport,ኣባል ፈፃሚ ስራሕ ፌደሬሽን ኩዕሶ እግሪ ክልል ትግራይ ኣይተ ኣዳነ ፀጋይ ፉትሳል ንክፍለጥን ንምትእትታውን ትኹረት ሂቦም እናሰርሑ ምዃኖም ገሊፆም፡፡ነቲ ውድድር ኣሰተዋፅኦ ንዝገበሩ መዳርግቲ ኣካላት፣ ብሉፃት ተፃወት፣ዳያኑን ኣሰልጠንትን መተባብዒ ሽልማት መዳልያን ወረቐት ምስክርን ተበርኪትሎም፡፡
Sport,ብኣሰናዳእነት ከተማ ወቅሮ ንልዕሊ ሓደ ሰሙን ክካየድ ዝፀንሐ ሃገር ለኸ ውድድር ቮሊቦል ንክልልና ወኪላ ክትሳተፍ ዝፀንሐት ጋንታ ቮሊቦል ገንፈል ውቅሮ ብክልቲኡ ፆታ ናብ ፕሪሜርሊግ ቮሊቦል ኢትዮጵያ ሓሊፋ፡፡ካብቲ ውድድር ዝሓሸ ተሞኩሮ ከም ዝረኸቡ ተፃወትን ኣሰልጠንትን ገሊፆም፡፡ኣብ ክልተ ምድብ ተደልዲለን ክናሓነሓሉ ዝፀንሓ ውድድር ኣውዲካ ምሕላፍ ጋንታታት ፕሪሜር ሊግን ብሄራዊ ሊግን እንትዛዘም ፕሬዚዳንት ፌደሬሽን ቮሊቦል ኢ/ያ ዶ/ር በእግዛቢሄር ኣለበል ኣብቲ መዛዘሚ ስነ ስርዓት ተረኪቦም ከምዝበልዎ ህዝብን ምም/ርን ከተማ ውቅሮ እቲ ውድድር ተጀሚሩ ክሳብ ዝዛዘም ዘርኣዮ ውሕሉል ደገፍ ንኢዶም፡፡ኣብ መንጎ ፕሪሜር ሊግ ቮሊቦል ኢ/ያ ኣብ ዝተካየደ ናይ ፅዋዕን ደረጃን ውድድር ጋንታ ወላይታ ዲቻ ንመከላከያ 3ን 1 ብምስዓር ፅዋዕ እንትዓትር ንደረጃ ኣብ ዝተገበረ ውድድር ድማ ኣ/ኣ ፖሊስ ንጣና ባህርዳር 3ን2 ብዝኮነ ውፅኢት ብምስዓር ሳልሳይን ራብዓይን ብምካን ውድድረን ዛዚመን፡፡ብተመሳሳሊ ኣብ ብሄራዊ ሊግ ቮሊቦል ኢ/ያ ዝነጥፋ ጋንታታት ናብ ፕሪሚየር ሊግ ንምሕላፍ ኣብ ዝተገበረ ንሕንሕ ዩኒቨርሲቲ መዳወላቡ ብክልቲኡ ፆታ ቀዳመይቲ ኮይና ውድድራ እንትትዛዝም ንትግራይ ወኪላ ዝተወዳደረት ጋንታ ቮሊቦል ገንፈል ውቅሮ ብክልቲኡ ፆታ ናብ ፕሪሜርሊግ ምሕላፋ ኣረጋጊፃ፡፡ዘዘራረብናዮም ተፃወትን ኣሰልጠንትን ዝተፈላለዩ ጋንታታት ዝሓሸ ተሞክሮ ከምዝረኸቡን ዓቅሞም ዝገምገምሉን ውድድር ከምዝነበረ ገሊፆም፡፡
Sport,ኣብቲ መዕፀዊ ስነ ስርዓት እቲ ውድድር ንክካየድ ግደ ንዝነበሮም ኣካላትን፣ብሉፃት ተፃወትን ንደያያኑንኣሰልጠንትን ፅዋዕን ሽልማት ምስክር ወረቐትን ተበርኪትሎም፡
Sport,3ይ ዙር ሃገር ለከ ውድድር ስፖርት ሰገናትን መናእሰይን ኢትዮጵያ ኣብ ከተማታት ኣዳማን ኣሰላን እናቀፀለ እዩ፡፡    ክሳብ ሐዚ ኣብዝተካየዱ ውድድራት ትግራይ ካብ ኣምሓራ ኦሮምያን ኣዲስ ኣበባን ቀፂላ ኣብ 4ይ ጀረጃ ትርከብ፡፡ኣብ ከተማታት ኣዳማን ኣሰላን ዝካድ ዘሎ  3ይ ዙር ሃገር ለከ ውድድር ስፖርት ሰገናትን መናእሰይን ኢትዮጵያ ብዝተፈላለዩ ውድድራት እናቀፀለ እንትኮን ብውድድር ኩዕሶ ኢድ ደቂ ተባዕትዮ ትግራይ ንሃረር 30 ን 15 ብቮሊቮል ድማ ትግራይንቤንሻንጉል ጉሙዝ 3 ን2 ብምስዓር ናብ ፍፃመ ሓሊፋ ኣላ ፡፡ንፍፃመ ድማ  ብቮሊቮል ምስ ኦሮምያ ብኩዕሶ ኢድ ድማ ምስ ኣምሓራ ክትራከብ እያ፡፡ ኩዕሶ ኢድ ደቂ ኣንስትዮ ንደረጃ ኣብዝተካየደ ፀወታ ትግራይ ንድሬዳዋ 15 ን7 ብምስዓር ተሸላሚት ነሓስ እንትትከውን ብውድድር ጅምናስቲክ ድማ ትግራይ 1 ወርቂ 1 ብሩርን 4 ነሓስን ረኪባ ኣላ፡፡ ብተመሳሳሊ ብውድድራት ኣትሌቲክስ ብ800 ሜትሮ ጉያ ደቂ ተባዕትዮን ብቅድሚት ዝላ ደቂ ተባዕትዮን ሜዳልያ ነሓስ እንትትረክብ ብደርባ ኣለሎ ደቂ ተባዕትዮ ብሩርን ነሓስን ረኮባ እያ፡፡ ብሓፈሻ ብውድድራት ኣሌቲክስ ኦሮምያ ብ 5 ወርቂ 4 ብሩርን 5 ነሓስን ቀዳመይቲ ኣሓራ ብ 3 ወርቂ 4 ብሩርን 1 ነሓስን ካልአይቲ ኣዲስ ኣበባ ብ 1 ወርቅን 1 ነሓስን 3ይቲ ትግራይ ድማ ብ 1 ብሩርን 3 ነሓስን 4ይ ደረጃ ሒዛ ትርከብ፡፡
Sport,5ይ ዙር መላእ ፀወታታት ትግራይ ብሉፃት ስፖርተኛታት ንምሕራይ ኣብ ወረዳ ጣንቋ ኣበርገለ ንከባቢ 130 ስፖርተኛታት ዘሳትፈ ውድድር ስፖርት  ተካይዱ፡፡ኣብቲ ዝተካየደ ውድድርስፖርት 4 ጋንታታት ኩዕሶ እግርን 4 ጋንታታት ኩዕሶ መርበብን ከምኡ እውን ብርክት ዝበሉ ኣትሌታትን ዘሳትፍ ኮይኑ ካብኣቶም ተሳተፍቲ እተን 30 ደቒ ኣንስትዮ እንትኾና 5 ድማ ጉድኣት ኣካል ከምዝኾኑ ክኢላ ውድድር ፌስቲቫል ስፖርት ወረዳ ጣንቋ ኣበርገለ ኣይተ ሸዉት ወ/ሃዋርያት ገሊፆም፡፡  ኣብ ፍፃመ እቲ ውድድር ጋንታታት ኩዕሶ እግሪ ጋንታ ንኡስ ወረዳ ኣግበን ከነማን እንትኾና ጋንታ ንኡስ ወረዳ ኣግበ 6 ን 5 ብዝኾነ ውፅኢት ዋንጫ ወሲዳ፡፡ ብምቅፃል ብኩዕሶ መርበብ ጋንታ የጭላ ንጋንታ ጀጅቐ 2 ን 0 ስዒራታ እያ፡፡  ብተመሳሳሊ ብኣትሌቲክስ 5 ርሕቐት ዝሽፈነ ውድድር ብ800 ሜትሮ ደቒ ተባዕትዮ ኣብርሃ ኪሮስ ሃ/ማርያም ካብ ንኡስ ወረዳ ኣግበ 1ይ፣ጀማል መሐመድ ብግሊ 2ይ፣ገ/ሔር ገ/ሂወት ካብ ንኡስ ወረዳ ጀጅቐ 3ይ ብምውፃእ ዝተዓወቱ እንትኾኑ ብ1500 ሜትሮ ደቒ ተባዕትዮ እውን ሙላለም ገሰሰው ካብ ንኡስ ወረዳ ኣግበ 1ይ፣ካልኣዮ ታደለ 2ይ ብምውፃእ ተዓዊቶም እዮም፡፡  ብ800 ሜትሮ ደቒ  ኣንስትዮ ዙፋን ሓድሽ ካብ ንኡስ ወረዳ ኣግበ 1ይቲ እንትትወፅእ ብ1500 ሜትሮ ድማ ሰንበቱ ኣብርሃ ካብ ንኡስ ወረዳ ኣግበ 1ይቲ፣ዙፋን ኣባቸው ካብ ንኡስ ወረዳ ጀጅቀ 2ይቲ ብምውፃእ ተዓዊተን እየን፡፡ ተዓወቲ ካብ ዋና ኣማሓዳሪ ወረዳ ጣንቋ ኣበርገለ ኣይተ ሰይፉ ኣዲሱ ዝተዳለወሎም ሽልማት ዝተቐበሉ እንትኾኑ ኣብ መላእ ፀወታታት ትግራይ ዝሳተፉ 70 ስፖርተኛታት ተመሪፆም እዮም፡፡
Sport,ሕፅረት ኣሰልጠንትን ዳይነትን ብምውጋድ ምንቕስቓስ ስፖርት ትግራይ ንምዕባይ ዓሊሙ ብምትሕብባር ቢሮ ጉዳይ መናእሰይ ስፖርትን ክልል ትግራይን ቤት ፅሕፈት ጉዳይ መናእሰይ ስፖርትን ዞባ መቐለን ስልጠና ዳያኑን ኣሰልጠንትን ተዋሂቡ፡፡ኣብ ቤት ፅሕፈት መናእሰይን ስፖርትን ዞባ መቐለ መተሓባበሪ ከይዲ ስራሕ ህዝባዊ መሰረት ዘለዎ ስፖርት ምስፍሕፋሕን ምዕባይን ኣይተ ያዕቆብ ዮውሃንስ ከምዝበልዎ እቲ ስልጠና ኣብ 1ይ ብርኪ ኣሰልጠንቲ ብሽክለታን  ዳይነት ኩዕሶ ኢድ፣ ኩዕሶ ሰደቓን ኩዕሶ ስክዒትን ዘድሀበ እዩ፡፡እቲ ስልጠና ምንቕስቓስ ስፖርት ትግራይ ካብ ምዕባይ ብተወሳኺ መናእሰይ ኣብ ስራሕ ንክዋፈሩ ብምግባር ኣብ ምውጋድ ስእነት ስራሕ ዝለዓለ ግደ ከምዘለዎ ኣይተ ያዕቆብ ሓቢሮም፡፡እቲ ስልጠና ብክልስ ሓሳብን ተግባርን ዝተሓገዘ ብምንባሩ ኣብ ሓፂር እዋን ፅቡቕ ፍልጠት ከምዘጨበጦም ሰልጠንቲ ዳንኤል ደሳለኝን ማህደር ግደይን ገሊፆም፡፡ካብ ሽውዓትኤን ኸባብያዊ ምምሕዳርን ዝተፈላለያ ወረዳታት ትግራይን ዝመፁ ልዕሊ 60 ሰልጠንቲ ተሳተፍቲ ዝተረኸቡ እንትኾን ድሕሪ ስልጠና 10 መዓልቲ ምስክር ወረቐት ተዋሂብዎም እዩ፡፡
Sport,ነቲ ካብ 46 ወረዳታት ዝተውፃእፅኡ ኪኢላታት ኣብያተ ፅሕፈት ጉዳይ መናእሰይን ስፖርትን፣ ኣባላት ቤት ምኽሪ ስፖርት ወረዳታት ፕሬዝዳንት ፌደሬሽናት ስፖርት ዝሳተፍሉ ዘለው ጉባኤ ብዘረባ ዝኸፈታ ምክትል ሓላፊት ቢሮ ጉዳይ መናእሰይን ስፖርትን ትግራይ ወ/ሮ በላይነሽ ሓጐስ ጉዳይ ስፖርት ዓብይ ኣጀንዳ ኮይኑ ሕ/ሰብ ብምሉእነት ክሳተፈሉን ዕውት ውፅኢት ክምዝገብ ዝተጀመሩ ቡሉፃት ስርሓቲ ተጠናኺሮም ክቅፅሉ ይግባእ ኢለን፡፡ ቢሮ ጉዳይ መናእሰይን ስፖርትን ክልል ትግራይ ከምሓዱሽ ተጠናኪሩ ስራሕ ጀሚሩ ስለዘሎ ስፖርት ክልልና ናብ ዝለዓለ ብርኪ ንምስግጋር፣ ተጀሚሩ ዘሎ ፅቡቅ ጅማሮ ንምስፋሕ ቤት ፅሕፈት ጉዳይ መናእሰይን ስፖርትን ዘድሊ ደገፍ ከምዝገብር ወ/ሮ በላይነሽ ወሲኸን ገሊፀን፡፡እዚ ክሳብ ሕዳር 12 ዝፀንሕ ጉባኤ ፌደሬሽናት ኣፈፃፅማ መደባት 2002 ኩለን ፌደሬሽናት ስራሕ ገምጊሙ ናይ 2003 ዓ.ም ትልሚ ተመያይጡ ውሳነታት ከሕልፍ ትፅቢት ዝግበረሉ እዚ ጉባኤ ፌደሬሽናት ነንሕድ ሕደን ዝሓዘኦ መደብን ኣፈፃፅማን፣ ኣወዳድባን ውፅኢትን ክግምግም እዩ፡፡
Sport, ክልሎምን ሃገሮምን ወኪሎም ኣብ ዓለምለኸ መድረኻት ኣትሌቲክስ ዝወዳዳሩ ኣትሌታት ንምፍራይ ተኹረት ሂቡ እናሰርሐ ከምዝኾነ ፋብሪካ ስሚንቶ መሰቦ ገሊፁ፡፡  እቲ ትካል ን 2007 ዓ/ም 14 ሚለዮን ብር በጀት ብምብጃት እናተንቀሳቀሰ ይርከብ፡፡ፋብሪካ ስሚንቶ መሰቦ ኣብ መድረኽ ኣትሌቲክስ ዓለም ሃገርና ወኪሎም ዝወዳደሩ ዘለዉ ከምኒ መረሳ ካሕሳይን ሞገስ ጥዑማይን ዝበሉ ውሩያት ኣትሌታት ዘፍረየ ትካል እዩ፡፡ኣትሌታት የሹ ካልኣዩን ሚኪኤለ ኣፅባሃን ኣባላት ጋንታ ኣትለቲክስ ፋብሪካ ስሚንቶ መሰቦ እዮም፡፡እዞም ኣትሌታት ክልሎምን ሃገሮምን ወኪሎም ኣብ መድረኻት ዓለም ዘወዳድሮም ዓቕሚ ንምፍጣር ፅዑቕ ልምምድ ይገብሩ ከምዘለዉ ብምሕባር እቲ ፋብሪካ ዝገብረሎም ዘሎ ኩለመደያዊ ሓገዝ ዝነኣድ ከምዝኾነ ተዛሪቦም፡፡ኣሰልጣኒ እታ ጋንታ ኣይተ ተወልደ ገ/መስቀል እቲ ፋብሪካ 13 ደቂ ኣንስትዮ ዝርከበኦም 27 ኣትሌታት ብምጥርናፍ ስልጠና ይህቦም ከምዘሎ ገሊፆም፡፡ኣካያዲ ስራሕ ክለብ ስፖርት እቲ ፋብሪካ ኣይተ ብርሃኑ በላይ ትካሎም ተተካእቲ ስፖርተኛታት ንምፍራይ ኣብዚ ዓመት ልዕሊ 14 ሚልዮን ብር መዲቡ እናሰርሐ ከምዝኾነ ሓቢሮም፡፡እዛ ጋንታ ኣብዝሓለፈ ዓመት ሃገሮም ወኪሎም ኣብ ዓለምለኸ ውድድራት ዝሳተፉ 7 ኣትሌታት ከምዘሕረትን ሎሚ ዓመት ውን ብዝበለፀ ኣጠናኺራ ከምትቕፅለሉን ኣይተ ብርሃኑ ወሲኾም ገሊፆም፡፡
Sport,ወረዳታትን ከተማታትን ትግራይ ተተካእቲ ስፖርተኛታት ኩዕሶ ኢድ ንምፍራይ ትኩረት ሂበን ክሰርሓ ፌደሬሽን ኩዕሶ ኢድ ትግራይ ፀዊዑ ኣብ ከተማ መቀለ ክካየድ ዝፀንሐ ዓመታዊ ሻምፒዮና ኩዕሶ ኢድ ትግራይ ተዛዚሙ፡፡ 7 ወረዳታትን ከተማታትን ዝተሳተፋሉ ዓመታዊ ሻምፒዮና ኩዕሶ ኢድ ትግራይ ከተማታት ሸራሮ ኣላማጣ ውቅሮን ክፍለ ከተማ ሓድነት መቀለን ብክልቲኡ ፆታ ከተማ ኣክሱም ብደቂ ኣንስትዮ ጥራሕ ከተማ ዓብይ ዓድን ክፍለ ከተማ ቀዳማይ ወያነ መቀለን ድማ ብደቂ ተባዕትዮ ጥራሕ እንትሳተፋ፡፡     ተሳተፍቲ ስፖርተኛታት ካብቲ ዝተካየደ ፀወታ ተመኩሮ ከምዝረከቡን ብዝበለፀ ድማ ብርክት ዝበላ ወረዳታትን ከተማታትን እንተትሳተፋ ካብብዚ ብዝበለፀ ንሕንሕ ምፍጣር ከምዝከኣል ገሊፆም  ፡፡ ፀሓፊ ፌደሬሽን ኩዕሶ ኢድ ትግራይ ኪሮስ ሓዱሽ ተሳተፍቲ ወረዳታትን ከተማታትን ዝወሓዳሉ ሃገራዊ ፌደሬሽን ሃንደበት ንሃገራዊ ውድድር ብምፅውዑን ወረዳታት ድማ በጀት ብዘይ ምሓዘንን ከምዝኮነን ኣብተን ዝተሳተፋ ግን ፅቡቅ ንሕንሕ ከምዝነበረ ገሊፆም፡፡ ክልልና ብብርኪ ሃገር ዝነበራ ውፅኢት ዓቂባ ተነሓናሒት ክትኮን ኩለን ወረዳታትን ከተማታትን ትግራይ ተተካእቲ ስፖርተኛታት ኩዕሲ ኢድ ንምፍራይ ኣሐይለን ክሰርሓ ዝፀውዑ ፀሓፊ ፌደሬሽን ኩዕሶ ኢድ ትግራይ ኪሮስ ሓዱሽ ካብ 23 ጉንበት ክሳብ 7 ሰነ ኣብ ዝካየድ ሀገራዊ ውድድር ክልልና ፅቡቅ ውፅኢት ንምምዝጋብ ትዳሎ ከምዘላ ሓቢሮም፡፡ ኣብቲ ንሕንሕ ብደቂ ኣንስትዮ ውቅሮ ቀዳመይቲ ኣላማጣን ኣክሱምን ድማ ካልኣይን ሳልሳይን ኮነን እንትዕወታ ብደቂ ተባዕትዮ  ክፍለ ከተማ ቀዳማይ ወያነ መቀለ ቀዳመይቲ ኣላማጣን ሸራሮን ድማ ካብ ካልኣይ ክሳብ ሳልሳይ ብምውፃእ ተዓወቲ ኮይነን እየን፡፡  ንተዓወቲ ከተማታትን ወረዳታትን ፅዋዕን ሜዳልያን እንትብርከተለን ንኮኮባት ተፃወቲ ሽቶ መቁፀርቲ ኣሰልጠንትን ዳየኑን ሽልማት ገንዘብ እንትብርከተሎም ንምዕዋት እቲ ውድድር ደገፍ ንዝገበሩ ትካላት ድማ  ወረቀት ምስክርተዋሂብዎም እዩ።
Sport,ፌዴሬሽን ቮሊቮል ክልል ትግራይ ስፖርት ቮሊቮል ንምዕባይ ዓቅሚ አሰልጠንትን ዳያኑን አብ ምዕባይ ጠመተ ሂቡ ይሰርሕ ከምዘሎ አፍሊጡ ቮሊቮል ክልል ትግራይ አብዝሓሸ ብርኪ ከምዝርከብ ዝገለፁ ፕሬዚዳንት ፈደሬሽን ቮሊቮል መኮነን ጎደፋይ፡፡ አብ ወረዳታት ንዘሎ ዕቤት ቮሊቮል መፃወቲ መይዳታት ብምስራሕ  ውድድራት ብምምራሕን ብምትሕብባርን ናይ ምምካር ስራሕቲ ብምጥንካር እናሳለጡ ምካኖም ሓቢሮም ፈደሬሽኖም ውድድራት አብያተ ት/ቲን  ፕሮጀክትታትን ብምምራሕ ክልል ዝውክሉ ብሉፃት ተፃወቲ ከምዝሓሪ እውን አረዲኦም እዚ ውፅኢት ንምምዝጋብ በቢወረዳኡ ካብ ዝተጣየሻ ፕሮጀክትታት ብሉፃት ተፃወቲ ከምዝሓረዩ ዘዘካከሩ እቶም ፕረዚዳንት ንቀፃሊ ዝሓሸ ውፅኢት ንምርካብ ዝነበሩ ክፍተታት ብምምላእን ንአሰልጠንቲ ዓቅሚ መዕበዪ ስልጠናታት ብምሃብን እናሰርሑ ምካኖም አፍሊጦም ፡፡ጋል አንስተይቲ ዳይና ንምርካብ ድማ ቢጂ አይ ኢ/ያ አድላዪ ሓገዝ ከምዝገበረሎም ብምግላፅ እቲ ስፖርት ንምዕባይ ብሩህ ተስፋ ሰኒቆም ብምስራሕ ኩሎም መዳርግቲ አካላት ተሓባቢሮም ክሰርሑ ፀዊዖም ፡፡
Sport,"ልዕሊ 180 ተቐዳደምቲ ብሽክለታ ዝተሳተፍሉ ዓመታዊ ሻምፒዮና በፂሕኻ መልሲ ቅድድም ብሽክለታ ወረዳታት ትግራይን ክለባትን ብኣሽሓት ዝቑፀር መፍቐርቲ ስፖርት ብሽክለታ ኣብ ዝተረኸብሉ ኣብ ከተማ ኣላማጣ ብዝለዓለ ድምቐት ተፈሊሙ፡፡ብምትሕብባር ብሄራዊ ክልላዊ መንግስቲ ትግራይን ፌደሬሽን ብሽክለታ ክልል ትግራይን ኣብ ከተማ መቐለ ዝርከባ ዓበይቲ ክለባት ብሽክለታ ኮርስ ""A""  ን ""B"" ብሓንሳብ፣ክለብ ማውንቴይንን ክካየድ ዝቐነየ ቅድድም ተዛዚሙ፡፡እዚ ""ኢሊሚኔሽን"" ተባሂሉ ዝፅዋዕ ዓይነት ፃውቲ ብክልል ብርኪ ሓዱሽ ፃውቲ ብምኳኑ ኣብ ዓቕሚ ተቐዳደምቲ ምዕባይ ልዑል ኣበርክቶ ከምዘለዎ ተፈሊጡ፡፡ ብፍላይ ድማ ኣብ ሓደ ዙር ዘሎ ""ቮላታ"" ድሕሪት ዝተረፋ 2 ተቐዳደምቲ ስለዝወፁ ነቲ ፅወታ ድምቀት ሂብዎ እዩ፡፡ ኣብዚ ናይ መዕፀዊ መዓልቲ ኣብ ዝተገበረ ቅድድም ኮርስ ብሽክለታ 72.5 ኪሎ ሜትሮ ዝሸፈነ ኮይኑ ብስዓት 44.58 ጋሊቦም እዮም፡፡ ኣብ መወዳእታ ዮናስ ዘረኣብሩክ፣ዘርኣይ ገ/ፃድቅ፣ ክብሮም ረዘነ፣ ይርጋ ወ/ማርያም፣ተመስገን መብራህቱን ክብሮም ሃይላይን ብምኳን ብቕደም ስዓብ ወፂኦም እዮም፡፡ብኻልኣይ ደረጃ ኣብዝነበረ ፃውቲ ማውንቴይን 35 ኪሎ ሜትሮ ዝሸፈነ ኮይኑ ብስዓት 36.59 ናህሪ ተጓዒዞም እዮም፡፡ ኣብ መወዳእታ ደስታ ተኽለ፣በረኸት ግርማይ፣መለስ ምሩፅ፣ ኤልያስ ፀጋይ፣ቶማስ ብርሃነን ይብራህ ተስፋኡን ብምኳን ብቕደም ስዓብ ወፂኦም እዮም፡፡ ኣብ መወዳእታ ድማር ውፅኢት ማውንቴይን ደስታ ተኽለ፣ቶማስ ብርሃነ፣መለስ ሙሩፅ፣በረኸት ግርማይ፣ይብራህ ተስፋይን ኤልያስ ፀጋይን ካብ 1ይ - 6ይ ብቕደም ስዓብ ብምውፅኦም ካብ 1700 – 750 ብርን ካብ 1ይ - 3ይ ንዝወፁ ተወሳኪ ፅዋዕ ተሸለምቲ ኮይኖም፡፡ብኮርስ ብሽክለታ ድማር ውፅኢት ክብሮም ሃይላይ፣ ተመስገን መብራህቱ፣ ዮናስ ዘረኣብሩክ፣ ክብሮም ረዘነ ብቕደም ስዓብ እንትወፁ ካብ 1ይ - 10ይ ንዝወፁ ካብ ብር 2000 – 500 ሽልማት ተዋሂቦም እዮም፡፡ ካብ 1ይ - 3ይ ንዝወፁ ብተወሳኪ ፅዋዕ ተበርኪቱሎም እዩ፡፡"
Sport,"ልዕሊ 180 ተቐዳደምቲ ብሽክለታ ዝተሳተፍሉ ዓመታዊ ሻምፒዮና በፂሕኻ መልሲ ቅድድም ብሽክለታ ወረዳታት ትግራይን ክለባትን ብኣሽሓት ዝቑፀር መፍቐርቲ ስፖርት ብሽክለታ ኣብ ዝተረኸብሉ ኣብ ከተማ ኣላማጣ ብዝለዓለ ድምቐት ተፈሊሙ፡፡ እዚ በብዓመቱ ዝካየድ ተተካእቲ ብሽክለተኛታት ናይ ምፍራይ ዕላማ ዘለዎ ቅድድም ኮይኑ ኣብቲ ፈላማይ ፀወታ 31 ደቂ ኣንስትዮ ዝሳተፉሉ 30 ኪሎ ሜትሮ ዝሸፈነ ቅድድም ብሽክለታ ብስዓት 21.91 ብምጓዓዝ ራሄል ነጋሽ ካብ ኣኽሱም፣ ነፃነት ተስፋይ ካብ ዓዲግራትን ኣባዲት ካሕሳይ ካብ ኮለጅ ቅድስት ማርያም ውቕሮ ብቕደም ስዓብ ካብ 1ይ - 3ይ ደረጃ እንትወፃ ብጋንታ ድማ ኮለጅ ቅድስት ማርያም ውቕሮ፣ኣክሱምን ዓዲግራትን ብቕደም ስዓብ ወፂአን እየን፡፡50 ኪሎ ሜትሮ ዝሸፈነ 84 ተቐዳደምቲ ዝሳተፍሉ 2ይ ፀወታ ደቂ ተባዕትዮ ማውንቴይን ኣብዝተኻየደ ከቢድ ንሕንሕ ብሰዓት 28.68 ብምጉዓዝ ካሕሳይ ገ/ሚካኤል ብውልቐ ፀጋይ ኣርኣያ ካብ ኮለጅ ቅድስት ማርያም ውቕሮን ዮናስ ልኡል ካብ ፋብሪካ ኣረቂ ደስታ ካብ 1ይ - 3ይ እንትወፁ ብጋንታ ፋብሪካ ኣረቂ ደስታ፣ግልጋሎት ማይ ከተማ መቐለን ኮለጅ ቅድስት ማርያም ውቕሮ ብምኳን ብቕደም ስዓብ ወፂኦም እዮም፡፡ 70 ኪሎ ሜትሮ ዝሸፈነ ቅድድም ብሽክለታ ኮርስ ""B"" ብሰዓት 30.42 እናተጓዓዙ ብርሃነ ደጀን በረኸት ኣንበስን ካብ ጉና ስምኦን ሃይለ ካብ ፋብሪካ ስሚንቶ መሰቦ ካብ 1ይ - 3ይ እንትወፁ ብጋንታ ጉና፣መሰቦን ትራንስ ኢትዮጵያን ብምኳን ብቕደም ስዓብ ወፂኦም እዮም፡፡ 80 ኪሎ ሜትግ ዝሸፈነ ቅድድም ብሽክለታ ኮርስ ""A"" ብሰዓት 31.99 ናህሪ ብምጉዓዝ ይርጋ ወ/ማርያምን ኣለም ግርማይን ካብ ፋብሪካ ስሚንቶ መሰቦ ወ/ሚካኤል ወ/ጅወርግስ ካብ ጉና ብቕደም ስዓብ ካብ 1ይ- 3ይ እንትወፁ ብጋንታ ጉና፣ፋብሪካ ስሚንቶ መሰቦን ትራንስ ኢትዮጵያን ብምኳን ብተርታ ወፂኦም እዮም፡፡ እዚ ንሓደ ሰሙን ዝፀንሕ ቅድድም ብሽክለታ በብምድቦም ተኸፋፊሎም ዓቐብ ግራ ካሕሱ ወፂእኻ መልሲን መስመር ወልዲያን ብዝተፈላለዩ ራሕቒ ኪሎ ሜትሮ እስጋብ ዓርቢ ቅድድም ከምዝገብሩን ሰንበት 10/2003 ከምዝጠናቐቕ ፌደሬሽን ብሽክለታ ትግራይ ኣፍሊጡ፡፡"
Sport,"እዚ በብዓመቱ ዝካየድ ቅድድም ብሽክለታ ተተካእቲ ብሽክለተኛታት ምፍራይ ዕላማ ዘለዎ ልዕሊ 180 ተቐዳደምቲ ብሽክለተኛታት ዝሳተፍሉ ኮይኑ ብናይ ከተማን በረኻን ብዝተፈላለዩ ኪሎ ሜትሮ ርሕቐት ዝሸፈነን ዓብይ ንሕንሕ ዝተራኣየሉን ብሉፃት ተቐዳደምቲ ዝተሓረይሉን እዩ ኔሩ፡፡ኣብ ናይ መወዳእታ ዕለት 20 ኪሎ ሜትሮ ርሕቐት ዝሸፈነ ቅድድም ማውንቴይን ደቂ ኣንስትዮ ዝተሳተፋሉ ብሰዓት 25.3 ብምጉዓዝ ሓድነት ኣስመላሽ ካብ ኣክሱም፣ ሄለን ኣበበ ካብ ዓዲግራት፣ራሄል ነጋሽ ካብ ኣኽሱም ብቕደም ስዓብ ተዓወቲ እንትኾና ብጋንታ ድማ ኣኽሱም ኮለጅ ቅድስት ማርያም ውቕሮን ዓዲግራትን ኮይነን ካብ ቀዳማይ ክሳብ ሳልሳይ ወፂአን እየን፡፡30 ኪሎ ሜትሮ ዝሸፈነ ቅድድም ማውንቴይን ደቂ ተባዕትዮ ብሰዓት 29.50 ብምጉዓዝ ኣሰፋ ገ/መድህን ካብ ግልጋሎት ማይ ከተማ መቐለ፣ኣማኑኤል ገ/የሱስ ካብ ፋብሪካ ኣረቂ ደስታ፣ደስታ ተኽለ ብውልቐ ካብ 1ይ-3ይ እንትወፁ ብጋንታ ግልጋሎት ማይ ከተማ መቐለ፣ፋብሪካ ኣረቂ ደስታ፣ፋብሪካ ቆርበት ሸባ ውቕሮ ብምኳን ብቕደም ስዓብ ወፂኦም፡፡40 ኪሎ ሜትሮ ርሕቐት ዝሸፈነ ቅድድም ብሽክለታ ኮርስ ""B"" 34.65 ብሰዓት ብምጉዓዝ ምፅናሕ ብርሃኑ ዳደ፣ኣንገሶም ኣለማዮን ዳዊት ተኽለን ኩሎም ካብ ጋንታ ጉና ካብ 1ይ-3ይ ወፂኦም እዮም፡፡ ብጋንታ ጉና፣መሰቦ፣ትራንስ ኢትዮጵያን ብምኳን ብቅደም ስዓብ ካብ ቐዳማይ ክሳብ ሳልሳይ ወፂኦም፡፡"
Sport,"50 ኪሎ ሜትሮ ዝሸፈነ ቅድድም ኮርስ ብሽክለታ ""A""  ብሰዓት 35.18 እናተጎዓዙ ወ/ሚካኤል ወ/ጅወርግስ ካብ ጉና፣ሙሉብርሃን ሓዱሽ ካብ ትራንስ ኢትዮጰያ ፣ዘርኣይ ገ/ፃድቕ ካብ መሰቦ ካብ 1ይ-3ይ እንትወፁ ብጋንታ ትራንስ ኢትዮጵያ፣ ጉናን መሰቦን ብምኳን ብቕደም ስዓብ ካብ ቐዳማይ ክሳብ ሳልሳይ ወፂኦም እዮም፡፡እዚ ንሓደ ሰሙን ክካየድ ዝቐነየ ሓበራዊ ውፅኢት ጋንታ ጉና ብኮርስ  ""A""  ን ""B""  2 ፅዋዕ እንትትሽለም ብደቂ ኣንስትዮ ኮለጅ ቅድስት ማርያም ውቕሮ ብማውንቴይን ድማ ፋብሪካ ኣረቂ ደስታ ተሸለምቲ ፅዋዕ ኮይኖም እዮም፡፡ብውልቐ ኮርስ ""A""   ፅጋቡ ገ/ማርያም ብር900፣ወ/ሚካኤል ወ/ጅወርግስ ብር700፣ገ/ገርግስ ኣፅብሃ ብር500 ተሸለምቲ እንትኾኑ ኮርስ ""B"" ሃይለመለኮት ወ/ኣብዝጊ ብር800፣ሚልዮን ግርማይ ብር600፣ዳንኤል ዘርኡ ብር400 ተሸለምቲ ኮይኖም ደቂ ኣንስትዮ ሓድነት ኣስመላሽ ብር700፣ራሄል ነጋሽ ብር500፣መሰረት ተዓረ ብር350 እንትሽለማ ማውንቴይን ደቂ ተባዕትዮ ኣማኑኤል ገ/የሱስ ብር700፣ኣለምብርሃን ታደለ ብር500፣ዳንኤል ግርማይ ብር350 ተዓወቲ ብምኳኖም ሽልማቶም ካብ ኢድ ናይቲ ዕለት ናይ ክብሪ ጋሻ ኣብ ቢሮ ጉዳይ መናእሰይን ስፖርትን ክልል ትግራይ  ወናኒ ኣውራ ከይዲ ስራሕ ሕዝባዊ መሰረት ዘለዎ ምስፍሕፋሕን ዕቤት ምምፃእን ኣይተ ግርማይ መስፍን  ተቐቢሎም እዮም፡፡"
Sport,ጋንታ ኩዕሶ እግሪ ከተማ መቐለ ኣብ ዝሓለፈ ዓመት ዝተጣየሸት እንትትኾን ኣብ 2002 በጀት ዓመት ብዝነበረ ኣሰላልፋ ኣብዝተካየደ ግጥም ብሄራዊ ሊግ ካብተን ኣብ ድሕሪት ዝተሰርዓ ጋንታታት ሓንቲ ምዃና ይዝከር፡፡ ኣብዚ ሒዝናዩ ዘለና በጀት ዓመት ነዛ ጋንታ እዚኣ ንምጥንኻር ኮሚቴ ተጣይሹ ምንቅስቃስ ዝገበረ እንትኸውን ልዕሊ ብር 1 ሚልየን ብምምዳብ ስፖርታዊ ንጥፈታቱ ጀሚሩ ይርከብ፡፡ ብተወሳኺ ብልዕሊ ብር 200 ሽሕ ወፃኢ ኣብ ሃገርና ኣለዋ ካብዝበሃላ ጋንታታት ዝሓሹ ተፃወቲ 10 ብምግዛእ ናብ ጋንታ ከተማ መቐለ ክፅምበሩ ተገይሩ ኣሎ፡፡ ኣብ ጋንታ ደደቢት ብምክትል ኣሰልጣኒ ይሰርሕ ዝነበረ መንእሰይ ጌታቸው ዳዊት ድማ ብዋና ኣሰልጣይነት ምስታ ጋንታ ክቕፅል ተገይሩ ኣሎ ናይ ሎሚ ትሕዝቶ መደብና ንኣጠቓላሊ ምንቅስቃስ እታ ጋንታ ዝድህስስ እዩ፡፡
Sport,ፈላሚ ዕዱም ጋሻና  መራሒ ጋንታ ኩዕሶ እግሪ ከተማ መቐለ መንእሰይ ኣሸናፊ በላይ ዝብሎ ክነቋድም፡፡ ኣብ ዝሓለፈ ዓመት ምስታ ጋንታ ሓቢሮም ይፃወቱ ዝነበሩ ሕዚ እውን ብዘለዎም ብቕዓት ተሓርዮም ዝፃወቱ ዘለው መንእሰይ ቢንያም ብስራትን ሄኖክ ገ/መድህንን እዚ ሐዚ ዘሎ ኣሰላልፋ ጋንተኦም ኣመልኪቶም ዝሃብዎ ሪኢቶ ድማ ብዘለዎም ብቕዓትን ቅልጣፈን ካብ ጋንታ ደደቢትን ዩኒቨርስቲ ባህርዳርን ናብ ጋንታ ከተማ መቐለ ዝተፀንበሩ መናእሰይ  ሃፍቶም ካሕሳይን ኪዳነ ኣበራን ብወገኖም እታ ጋንታ ዝነበሩዋ ፀገማት ቀሪፉ ንቀፃሊ ከመይ ክትፃወት ከምዘለዋ ዘዋህለልዎ ተሞኩሮ ንጋንተኦም ብኸመይ ከምዘካፍልዎም ገሊፆምልና ነይሮም፡፡ ኣሰልጣኒ ጋንታ ኩዕሾ እግሪ ከተማ መቐለ ብወገኑ ዝብሎ ኣለዎንጥፈታት ስፖርት ናብ ህዝቢ ብዝሰርፅ ዱልዱል መሓውር ሰፊሕ መሰረት ክህልዎ ምግባር እቲ ቀንዲ ውራይ ኩሉ ሕ/ሰብ እዩ፡፡ ምምሕዳር ከተማ መቐለ ይኹን ኮሚቴ ኩዕሾ እግሪ ከተማ መቐለ ኣብ ሃገርና ዘጋጥም ዘሎ ፀገም ሕፅረት ተተካእቲ ኩዕሶ እግሪ ንምቕራፍ ዝዓለመ ብውዑይ መንፈስ  ምንቅስቃስ ጀሚሩ ዘሎ እውን ሓላፍነቱ ምኳኑ ኣሚኑ እዩ፡፡
Sport,ፌደሬሽን ብሽክለታ ትግራይ ኣሰራርሕኡ ዘመኑ ዝጠልቦ ንምግባርን  ዝነበሩ ፀገማት ንምፍታሕን ከምዝሰርሕ ኣፍሊጡ፡፡እቲ ፌዴሬሽ ንቐፃሊ ንዘውፀኦም መምርሕታትን ኣሰራርሓታትን እታወታት ንምርካብ ምስ ኣብ ወፃኢ ዓዲ  ተሞኩሮ ሒዞም ዝተመለሱ ብሽክሌተኛታት መድረኽ ልውውጥ ተሞኩሮ ኣካይዱ፡፡ካብ ዝተፈላለያ ጋንታታት ኮርሶ ኤ ትግራይ ዝመፁን ኣብ ስፐይን፣ ሩዋንዳ፣ኮንጎ ብራዛቪልን ካልኦት ሃገራትን ንውድድርን ልምምድን ዕድል ረኺቦም ተሞኩሮ ብምቕሳም ዝተመለሱ ብሽክለተኛታት ምስ ሓደሽቲ ኣመራርሓ ፌዴሬሽን ብሽክለታ ትግራይ ልውውጥ ተሞኩሮ ኣካይዶም፡፡እቲ ፌደሬሽን ዝነበሩ ፀገማት ብምልላይ ንቐፃሊ ዓለምለኸ ደረጅኡ ዝሓለወ ኣሰራርሓን ፕሮግራማትን ኣዳልዩ ዝኸደሉ መንገድን ተዛትዮም እዮም፡፡እቶም ብሽክለተኛታት ቅድሚ ሐዚ ኣብ ትግራይ ንፁር ዝኾነ ናይ ውድድርን ልምምድን ፕሮግራም ዘይምንባሩ፣ሃገራዊ ፌደሬሽን ኮነ ፌዴሬሽን ክልል ትግራይ ናይ ባዕሉ  ንውድድር ዝኾና ብሽክሌታ ዘይምህላዉ፣ንብሽክለታ ዝወሃብ ሽፋን ሚድያ ትሑት ምዃኑ፣ኣብ ሰዓት ትኹረት ሂብካ ዘይምስራሕ፣ኣብ ደቂ ኣንስትዮ በዝሒ ተወዳደርትን ጋንታታትን ኣብ ምውሳኽ ዝነበረ ትሑት ኣፈፃፅማ፣ንተፃወትን ኣሰልጠንትን ምስቲ ግዘ ዝጠልቦ ስልጠናታት ዘይምሃብን ብሓፈሻ እቲ ዝነበረ ፌዴሬሽን ምስ ብሽክሌተኛታትን ካልኦት ዝምልከቶም ተዋዲድካ ዘይምስራሕን ዝበሉ ዓበይቲ ፀገማት ምንባሮም ብምሕባር እቲ ዝተመረፀ ሓዱሽ ኣመራርሓ ነዞም ፀገማት ብምፍታሕ ኣብ ዕብየት ስፖርት ብሽክለታ ክልልና ዝሐሸ ስራሕ ከምዝሰርሕ ዘለዎም እምነት ገሊፆም፡፡እቲ ፌዴሬሽን ብወገኑ በቶም ብሽክሌተኛታት ዝተልዓሉ ብሉፃት ተሞኩሮታት ንቐፃሊ ኣብ ዘዳልዎም መምርሕታትን ኣሰራርሓታትን ከም እታወት ብምጥቃም ምስ ዝምልከቶም ኣካላት ተዋዲዱንምስራሕን ከምዝፅዕር ኣፍሊጡ፡፡ 
Sport, ጋንታ ኩዕሶ እግሪ ማይ ሎሚን ከተማ ዓብይ ዓዲ ኣብ 2007 ዓ/ም ናብ ብሄራዊ ሊግ ንምፅምባር ይሰርሑ ከምዘለው ኣባላት እታ ጋንታ ገሊፆም፡፣ ኩዕሶ እግሪ ማይሎሚን ዓብይ ዓዲ ብ2004 ዓ/ም ዝተጣየሸት እንትትኮን ኣብ በፂሕካ መልሲ ሱፐር ሊግ ትግራይ ተሳታፊት እያ፡፡ተፃወቲ እታ ጋንታ ሓጎስ ኣለም ሰገድን ጎይትኦም መብራህቱን ኣብዚ ዓመት ፅቡቅ ምንቅስቃ ብምግባር ጋንትኦም ናብ ብሄራዊ ሊግ ንምፅምባር ከምዝፅዕሩ ገሊፀም፡ተፃዋቲ እታ ጋንታ ቴድሮስ ፍስሃ ፀገም ሜዳን ዕጥቂ ስፖርትን ከምዘለዎምን ህዝብን ትካላትን ጠመተ ሂቦም ክፈትሕሎምን ፀዊዖኙ ኣሰልጣኒ ጋንታ ኩዕሶ እግሪ ማይሎሚን ጀማል ዓብዱራሕማን ካብ ዝሓለፈ ዓመት ተሞክሮ ወሲዶም ኣብ 2007 ዓ/ም ናብ ብሄራዊ ሊግ ንምእታው ጠንኪሮም ይሰርሑ ከምዘለው ተዛሪቡ፡፡  ሓላፊ ቤት ፅሕፈት ጉዳይ መናእሰይን ስፖርትን ከተማ ዓብይ ዓዲ ኣረጋዊ ገ/ሚካኤል እታ ጋንታ ዘለው ፀገማት ዕጥቂ ስፖርትን ሜዳን ንምፍታሕ ደገፍቲ ብምፍራይ ስፖርት ህዝባዊ ብምግባርን ንምፍታሕ ከምዝንቀሳቀሱ ገሊፁ ፡፡
Sport,በዓል 11 ለካቲት ምክንያት ብምግባር ፌስቲቫል ባህላዊ ስፖርት ትግራይ ን9ይ ግዘ ኣብ ከተማ ኣክሱም እናተካየደ  እዩ፡፣ ኣብ መክፈቲ እቲ ውድድር ሓላፊ ቢሮ ጉዳይ መናእሰይን ስፖርትን ትግራይ ዶ/ር ገ/ህወት ገ/ግዚኣብሄርን ፕረዚዳንት ፌደሬሽን ባህላዊ ስፖርት ክልል ትግራይ ኣይተ መረሳ ሕሉፍን ባህላዊ ስፖርት መሰረት ዘመናዊ ስፖርት ብምካኑ ወረዳታት እውን ሓድነተን ዘጠናክራሉን ባህለን ዘፋልጣሉን ተሞክሮ ዝለዋወጣሉን ውድድር ከምዝኮነ ኣገንዚቦም፣፣   ኣብ መክፈቲ እቲ ውድድር ብፀወታ ሁርቤ ወረዳ ክልተ ኣውላዕሎ ንከተማተማ ኣክሱም እንትትስዕር ብፀወታ ሻህ ኣውዲቅካ ምሕላፍ ደቂ ኣንስትዮ ክፍለ ከተማ ሓድነት ንሕንጣሎ ወጅራት ሓውዜን ንቆላ ተምቤን እንደርታ ንወልቃይት ላዕላይ ማይጨው ንኣስገደ ፅምብላ ኣፅቢ ወምበርታ ንከተማ ኣክሱም ዓብይ ዓዲ ንጣንቃ ኣበርገለ ክፍለ ከተማ ሓወልቲ ንቃፍታ ፁመራ መረብ ለከ ንላዕላይ ኣድያቦ ብተመሳሳሊ 2ንባዶ ስዒረን፡፣  እቲ ውድድር ብተመሳሳሊ ስፖርት ኣውዲቅካ ምሕላፍ ሻህ ደቂ ኣንስትዮ ዝቀፀለ እንትኮን ታሕታይ ማይፀው ንእንደርታ ሕንጣሎ ወጅራት ንቃፍታ ሑመራ ክፍለ ከተማ ሰሜን መቀለ ንኣስገደ ፅምብላ ዓብይ ዓዲ ንናዕዴር ዓድየት ራያ ኣላማጣ ንላዕላይ ማይጨው ክልተ ኣውላዕሎ ንከተማ ኣክሱም ክፍለ ከተማ ሓድነት መቀለ ንጣንቃ ኣበርገለ ክፍለ ከተማ ኩሓ መቀለ ንክፍለ ከተማ ዓዲ ሓቂ መቀለ ዓድዋ ንፀገዴ ክልተ ንባዶ ብዝኮነ ውፅኢት ረቲዐን፣፣   ብቅልስ ኣዝተገበረ ኣዲቅካ ምሕላፍ ደቂ ተባዕትዮ ብ48-52 ኪሎ ግራ ካታጎሪ ኣብዝተ ገበረ ፀወታ    ራያ ዓዘቦ ንኦፍላ እንትትስዕር 53-57 ኮሎ ግራም ካታጎሪ ከተማ ማይጨው ንእንባ ኣላጀ ከተማ ኮረም ንከተማ ዓድዋ ራያ ኣላማጣ ንሕንጣሎ ወጅራት ብተመሳሳሊ ናብ ቀፃሊ ዙር ምሕላፈን አረጋጊፀን፣፣ 63-67 ኪሎግራም ኣብ መንጎ ከተማ ማይጨውን መረብ ለከን ኣብዝተገበረ ፀወታ ድማ ከ ማይጨው ዓወት ቀኒዕዋ፣፣     እቲ ፀወታ ኣበ ቀፀልቲ መዓልታት ብቡብን ቅልስን ሓዊሱ ብካልኦት ስፖርታት እውን ቀፂሉከምዝካየድ ዝወፀ መርሃ ግብሪ የመላክት፣፣
Sport,"እዚ 114 ኪሎ ሜትሮ ዝሸፈነ  ካብ ኣላማጣ መስመር ኣዲስ ኣበባ ጎብየ በፂሕኻ መልሲ ቅድድም ኮርስ ብሽክለታ ""B""  ብሰዓት 42.89 ኪሎ ሜትሮ ናህሪ ይጓዓዙ ነይሮም፡፡ ኣብ መወዳእታ ተመስገን መብራህቱን ሃይለመለኮት ወ/ኣብዝጊን ካብ ጋንታ ጉና ዳንኤል ዘርኡ ካብ ትራንስ ካብ 1ይ - 3ይ እንትወፁ፡፡ ብጋንታ ጉና፣ትራንስን መሰቦን ብምኳን ብቕደም ስዓብ ወፂኦም እዮም፡፡ ሎማዓንቲ ኣብዝተኻየደ 160 ኪሎ ሜትሮ ዝሸፈነ ካብ ኣላማጣ መስመር ኣዲስ ኣበባ ወልዲያ በፂሕኻ መልሲ ቅደድም ብሽክለታ ኮርስ ""A"" ብሰዓት 39.95 ሜትሮ ብምጉዓዝ ኣብ መወዳእታ ፅጋቡ ገ/ማርያም ካብ ትራንስ ወ/ሚካኤል ወ/ጅወርግስ ካብ ጉና ሰለሞን ቢተው ካብ ትራንስ ካብ 1ይ -3ይ እነትወፁ ብጋንታ ድማ ትራንስ፣ጉናን መሰቦን  ብምኳን ብቕደም ስዓብ ወፂኦም እዮም፡፡"
Sport, ካብ ዝሓለፈ ዓመት ተሞክሮ ብምውሳድ ኣብ 2009 ዓ/ም  ናብ ፕሪሜርሊግ ኢትዮጵያ ዘእትዎም ነጥቢ ንምርካብ  ዓሊሞም እናሰርሑ ከምዝርከቡ ተፃወትን ኣሰልጣንን ጋንታ ኩዕሶ እግሪ ወልዋሎ ዩኒቨርሲቲ ዓዲግራት ገሊፆም፡፡ጋንታ ኩዕሶ እግሪ ላዕለዋይ ሱፐር ሊግ ወልዋሎ ዩኒቨርሲቲ ዓዲግራት ኣብ 2008 ዓ/ም ክልልና ወኪላ ኣብ ላዕለዋይ ሱፐርሊግ ኢትዮጵያ ክትሳተፍ እያ፡፡ተፃወትን ኣሰልጣንን እታ ጋን ካብ ዝሓለፈ ዓመት ተሞክሮ ብምውሳድ ኣብ 2008 ዓ/ም ብሉፅ ውፅኢት ብምምዝጋብ ኣብ 2009 ዓ/ም ናብ ፕሪሜርሊግ አትዮጵያ ንምፅንባር ዓሊሞም ልምምዶም ይሰርሑ ከምዘለው  ይዛረቡ፡፡ክኢላ ስፖርት ቤት ፅሕፈት ጉዳይ መናእሰይን ስፖርትን ከተማ ዓዲግራት ኣይተ ማሩ ገ/ፃዲቕ ንምጥንካር እታ ጋንታ ዝሓሸ ልምዲ ዘለዎም ሓደሽቲ ተፃወትን ኣሰልጣንን ከምዘፈረሙን እዚ ድማ ዝሓሸ ውፅኢት ንምምዝጋብ  ከምዝሕግዝ ገሊፆም፡፡ከንቲቫ ምምሕዳር ከተማ ዓዲግራት ኣይተ ተሰፋልደት ደስታ ብግድኦም እታ ጋንታ ዘጋጥማ ዝነበረ ሕፅረት በጀት ንምቅላል ምስ ዩኒቨርሲቲ  ዓዲግራት ተሓባቢሮም እናሰርሑ ከምዝኮኑ ኣብሪሆም፡፡እታ ጋንታ ቅድሚ ሕዚ ጋንታ ኩዕሶ እግሪ ወልዋሎ ዓዲግራት እናተብሃለት ትፅዋዕ ከምዝነበረት ዝፍለጥ ኮይኑ ምምሕዳር ከተማ ዓዲግራት ምስ ዩኒቨርሲቲ ዓዲግራት ብዝካየድዎ ሓበራዊ ስምምዕነትጋንታ ኩዕሶ እግሪ ወልዋሎ ዩኒቨርሲቲ ዓዲግራት ብዝብል ሽም ክትፅዋዕ ምውሳኑ ዝዝከር እዩ፡፡
Sport,ሃገር ለኸ ውድድር ሻምፒዬና ኩዕሶ ኢድን ቮሊቮልን ካብ ሰነ 5-19 ኣብ ከተማ መቐለ ክካየድ እዩ፡፡ ፕሬዝደንታት ፌደሬሽን ኩዕሶ ኢድን ቮሊቮልን ትግራይ ኣይተ ክፍሎም ኣለማዮን መኮነን ጐዲፋይን ብሓባር ኣብ ዝሃብዎ መግለፂ እቲ ውድድር ብክልቲኡ ፆታ ዝካየድ ከምዝኾነን ካብ ክልላት፣ምምሕዳራትን ብሄራዊ ክለባትን ዝመፁ ተሳተፍቲ ክረከቡ ምኳኖም ሓቢሮም፡፡“ካብቲ ሊግ ከይንወርድ ነታ ከተማ ተስፋ  ተኾንናያ ኢልና ኢና እንበር ክለብ ከስሚ ዝኽእል ቁመና የብልናን” ድሕሪ ምባል እቶም ዘለዉዎም ሕፅረታት ንዋት ወሲድካ ነዚኦም ንምቕራፍ  ዝተኣተወሎም ቃል ተስፋ እናኾነ ምቕራዩ ንሞራል እታ ጋንታ እናሃሰየ ከምዘዳኸሞም ይገልፅ።ኣብቲ ባይታ ዝረኣናዮ ሓቂ እውን እዚ እዩ። እታ ጋንታ ኣብ ቀዳማይ ዙር እዚ ዓመት 247 ሽሕ ቕርሺ ተመዲቡላ ዝነበረ ኮይኑ ብድሕሪኡ ግን ኣይቀፀለን። እዚ ጥራሕ ዘይኮነስ እቶም ተፃወትቲ ንዝሓለፈ ሓሙሽተ ኣዋርሕ መሃያ  ኣይተኸፈሎምን። ዘለዎም ዕጥቂ እውን ዝኣረገ እዩ። ኣይተ ተስፋይ በላይ መካየዲ ስራሕ ቦርድ እታ ጋንታ እዮም። “እቲ ቦርድ ዋንነት ተሰሚዑዎ ብሓላፍነት ስለዘይሰረሐ ኢሉ ውን ከም ዝፈረሰ  ብምዝኽኻር ነቶም ዝግለፁ ዘለዉ ፀገማ ምኽንያት ከምዝኾኑ የረድኡ።እዚ ከመይ ክኸውን ክኢሉ? ሓደ ነገር ኣብ ሓደ ደረጃ ምስበፅሐ ዝከታተሎ ኣካል’ዶ ክህሉ ኣይግባእን እዩ? ንቤት ፅሕፈት ጉዳይ መናእሰይን ስፖርትን እታ ከተማ ዘቕረብናዮ ሕቶ እዩ። ሓላፊ ጉ/መ/ስ ከተማ ሰቲት እቲ ፀገም ከም ዘሎ ኣይሓበኡን።
Sport,“ካብ ቤት ፅሕፈት ጀሚሩ ክሳብ ቦርድ በብግዜኡ እናገምገመ ስለዘይመፀ እቲ ውድቀት ኣጋጢሙ ኣሎ” ድሕሪ ምባል እቲ ኣብ ቀዳማይ ዙር ዝተሰልዐ በጀት ንባዕሉ እኹል ከምዘይኮነ፣ እቲ ዘልዐልዎ ፀገም ኩሉ ሓቂ ከምዝኾነ ይገልፁ። ነዚ ድማ ኣብ መወዳእታ እዚ ዓመት ገምጊሞም ንቐፃሊ ዓመት ትኹረት ሂቦም ከምዝቐርፍዎን እታ ጋንታ እውን ናይ ህዝቢ ከምዝገብርዋን  የረድኡ።ሓደሽቲ ንኢንቨስትመንት ዝተፀንዑ ሓዊሱ ልዕሊ ሓደ ሽሕ ኢንቨስተራት ዝወነነት ሃፍታም ከተማ ሰቲት ሑመራ ንሓንቲ ጋንታ ምሕጋዝ ከመይ ዘይከኣለት ዝብል መዘራረቢ ሕቶ እዩ። ሰብ ሃፍትን ነጋዶን እታ ከተማ ጫማ እቶም ተፃወትቲ ንምዕዳግ ብሓቂ ድዮም ኢዶም ሰሒቦም? ወይስ ዘተሓባብሮም እዮም ሲኢኖም? ወይ ከዓ ህዝቢ ከተማ ሰቲት ሑመራ ስፖርት ረብሐኡ ዘይተገንዘበ ኮይኑ ድዩ ናይ ባዕሉ ምጥንኻር ተሳኢንዎ ዘሎ? መልሲ ዘድልዮም ሕርኽርኽ ዝብሉ ሓሳባት እዮም።ሕዚ እውን 22 ወረዳታትን ጋንታታትን  ክሳተፋሉ ዝቐነያ ናይ መወዳእታ ውድድር በፂሕኻ መልሲ ኩዕሶ እግሪ ከተማታት ትግራይ ዓመተ 2007 ብዓወት ጋንታ ሃብኮን ኮንስትራክሽን  20 ሰነ 2007 ዓ/ም ኣብ ከተማ ውቕሮ ተዛዚሙ ኣሎ። ሃብኮን ኮንስትራክሽንን፣ ጋንታ ስራውን፣ ከተማታት ውቕሮን ኮሮምን ድማ ቀፃሊ ዓመት ኣብ ብሄራዊ ሊግ ንምስታፍ ናብቲ ናይ መወዳእታ ሃገራዊ መፃረዪ ከተማታት ኢትዮጵያ ሓሊፈን ኣለዋ። ካብ መላእ ሃገር ምስ ዝተወፃፅኣ ከተማታት ድማ ኣብ ወርሒ ነሓሰ ፀወተአን ከሳልጣ እየን። እዘን ከተማታት /ጋንታታት / እንተስዒረን እሞ ከም ሑመራ ኣብ ብሄራዊ ሊግ እንተደኣ ተሳቲፈን ንሱ ንባዕሉ ሓደ ፀጋ ኮይኑ ግን ድማ ከም ሑመራ ከይፈርሳ እንታይ ክገብራ ኣለወን ዝብል ካብ ብሕዚኡ ሓሳብ ምልዓሉ ግን ወሳኒ እዩ። ምኽንያቱ ትርጉም ስራሕ ዝልካዕ ኣብ ምህናፅ ጥራሕ ዘይኮነስ ቀፃልነቱ ኣብ ምዕቃብ እውን ስለዝኾነ። ኣተሓሒዞም ኣብቲ ውድድር ትግራይ ዘዕግብ ውፅኢት ንምምዝጋብ ፌደሬሽን ስፖርት ትግራይ ካብ ወረዳታት ስፖርተኛታት ብምትእኽኻብ ኣብ ልምምድ ከምዝርከቡ ገሊፆም፡፡
Sport,ፀወታ ኩዕሶ እግሪ ብቴክኒክ፣ ፍጥነት፣ “ታክቲክን” ጥንካረን ካብ ግዜ ናብ ግዜ እናተለወጠን እናማዕበለን ምምፅኡ ዝያዳ ተባሃጊ ፀወታ እናኾነ ክነብር ኣኽኢልዎ ኣሎ። ብፍላይ ማዕረ እቲ ኣካላዊ ፀወታ ኣእምሮኣዊ ብቕዓት  ዝሓትትን በቢግዜኡ ሓደሽቲ ፍልስፍናታትን ምህዞታትን ዘተኣናግድን ምዃኑ ሳይንስ ስፖርት ዝያዳ እናዓዘዘ ክኸየድ ኣኽኢልዎ ኣሎ።
Sport,እቲ ሳይንስ ኣብታ ሜዳ ካብ እንዕዘባ ናይ 90 ደቒቓ ታክቲካውን ቴክኒካውን ብቕዓት ጀሚሩ ክሳብ ብኣማኢት ሚልዮናት ወፃኢ ዘፍስስን እቶት ዝርከበሉን ኢንቨስትመንት ምዃኑ ዓለባ ሳርየታዊ ኣሰራርሕኡ ፀወታ ርእሲ እውን ዝሓትት እናኾነ እዩ። እዚ ሳይንስ ተግባራዊ ክኸውን ግን በቲ ሞያ ኣብ ዝለዓለ ብርኪ ዝበፅሑ ምሁራት ኢዶም ከእትውሉ ግድን እዩ። እዚኣቶም ድማ ካብ ኣሰልጣኒ ጀሚሩ፣  ዳያኑ፣ ኣባላት ቦርድ፣ ፌደሬሽን፣ ሕክምና፣ ፋይናንስ … ወዘተ ዝርከቡ ኣካላት ማእኸል ይገብር። ነዚ መስርሕ ቆላሕታ ዝሃባ ሃገራት ኣብቲ ዓውዲ ርኡይ ለውጢ እናኣመዝገባ እንትኾና ሃገርና እውን ብቑዓት  ሰብ ሞያ ኣብ ምፍጣር ምንቅስቓስ ካብ እንትጅምር ፀኒሓ ኣላ። ካብዚኣቶም ኣብ ወርሒ ግንቦት 2007 ዓ.ም ኣብ ከተማ መቐለ ዝተውሃቡ ናይ ኣሰልጣንነትን ዳይነትን ስልጠናታት ተጠቀስቲ እዮም። 
Sport,እቲ ንኣሰልጠንቲ ዝተውሃበ ስልጠና ብደረጃ ሃገር ኮነ ክልል ንፈለማ እዋን ዝተወሃበ ኮይኑ ቅድሚ ክልተ ዓመት ፍቓድ“C” “ላይሰንስ” ንዝነበሮም ካብ ትግራይን ኣምሓራን ንዝተውፃፅኡ 26 ኣሰልጠንቲ ዝተውሃበ ስልጠና “ላይሰንስ”  “B” እዩ። እቲ ንተኸታተልቲ 15 መዓልቲ ዝፀንሐ  ስልጠና ብተበግሶ ፌደሬሽን ኩዕሶ እግሪ ኢትዮጵያ ዝተውሃበ  ኮይኑ ነቲ ስልጠና ዝሃቡ ድማ “ኢንስትራክተር” ካፍ ዝኾኑ ኣብራሃም ተኽለሃይማኖት እዮም።
Sport,“ኢንስትራክተር” ኣብራሃም ኣብ 1970ታት ብርቱዕ ተፃዋታይ ኩዕሶ እግሪ ትግራይ ዝነበሩ ኮይኖም ቅድሚ ሕዚ ንጉና፣ ኢትዮጵያ ቡና፣ መተሓራ፣ ሙገር፣ ሰበታ፣ ዝኣመሳሰላ ክለባት ፕሪምየር ሊግ ዘሰልጠኑ በዓል ተሞክሮ እዮም። ካብዚ ብተወሳኺ ንዋና ብሄራዊ ጋንታ ኢትዮጰያ፣ ንብሄራዊ ጋንታ መናእሰይ ኢትዮጵያ፣  (ትሕቲ 20 ዓመት)፣ ንብሄራዊ ጋንታ ሉሲ (ደቂ ኣንስትዮ) ከምኡ እውን ንሃገራዊ ጋንታ መናእሰይ ኢትዮጵያ (ትሕቲ 17 ዓመት) ብምስልጣን ኣብ ዝተፈላለዩ መድረኻት ዓለም ዝኻዕበተ ልምዲ ዘለዎም ኣብ ሃገርና ካብ ዘለዉ ብኣፃብዕቲ ዝቑፀሩ “ኢንስትራክተራት” ኮንፌደሬሽን ኩዕሶ እግሪ ኣፍሪካ ሓደ እዮም። 
Sport,“ኣብ ዓድና ዘሎ ቀንዲ ፀገም ኩዕሶ እግሪ ከም ሞያ ርኢኻ ገና ኣብ ህፃንነት  ዝግበር ፃዕሪ ትሑት ምዃኑ እዩ” ዝብሉ ኢንስትራክተር ኣብራሃም፣ ድሕሪ ጋንታ ዘሎ ካልእ ጋንታ ማለት እውን ጉዳይ ፋይናንስ፣ ሕክምና፣ ኣመራርሓ፣ ርክብ ህዝቢ ወዘተ ዘጠቓለለ ደጋፊ መሓውር እንተዘይጠንኪሩ ኩዕሶ እግሪ ጠጠው ከምዘይብል ይዛረቡ። ግደ ሰብ ሞያ ብፍላይ ኣሰልጠንቲ ነዚ ኣብ ምስትኽኻል ታሪኻዊ ሓላፍነት ከምዝፅበዮም ይምዕድዎም። እቲ ካብ ኣመጋግባን “ፊትነስን” ጀሚሩ ኣብ ቴክኒክ፣ ታክቲክ፣ ስነ-ልቦናን ስነ- ፍልጠት ኩዕሶን ዝተወሃበ ስልጠና  ንዩኒቨርስቲ መቐለ ሓዊሱ ብዙሓት ሰብ ሞያ ዘሳተፈ ነይሩ።
Sport,ጋንታ ኩዕሶ እግሪ ወረዳ መረብ ለኸ ኣብ 2007 ዓ/ም ናብ ብሄራዊ ሊግ ንምእታውእናሰርሐት ከምዝኮነት ገሊፃ፡፣  እታ ጋንታ ህዝባዊ መሰረት ንክህልዋ ምስ መዳርግቲ ኣካላት ይሰርሕ ከምዘሎ ቤት ፅሕፈት ጉዳይ መናእሰይን ስፖርትን እቲ ወረዳ ኣፍሊጡ  ጋንታ ኩዕሶ እግሪ መረብ ለኸ ኣብ 2006 ዓ/ም ኣብ ውድድር በፂሕካ መልሲ ሱፐር ሊግ ትግራይ ተሳቲፋ ናብ ብሄራዊ ሊግ ኣይሓለፈትን፡፡
Sport, ኣብ 2007 ዓ/ም  ካብ ሱፐር ሊግ ናብ ብሄረዊ ሊግ ንምሕላፍ ኣበርቲዖም ይሰርሑ ከምዘለው ተፃወቲ እታ ጋንታ ይዛረቡ  እቶም ተፃወቲ ጋንትኦም ኣብ 2007 ዓ/ም ብርትዕቲ ተናሓናሒት ክትኸውን ድጋፍ ኩሉ ሕ/ሰብ ከምዘድልዮምን ብፍላይ ድማ ዘለዎም ፀገም ዕጥቂ ስፖርት ክፍተሐሎምን ፀዊዖም ፡፡ ኣሰልጣኒ ጋንታኩዕሶ እግሪ ወረዳ መረብ ለኸ ብዙ ሙሉጌታ ቅድሚ ሐዚ ነቶም ተፃወቲ ዝውሃቦም ዝነበረ ስልጠና ኣብ እኩል ፍልጠት ዝተደረኸ ከምዘይነበረን ኣብ ዝሓለፈ ዓመት ብዝረኸቦ መሰረታዊ ስልጠና ኩዕሶ እግሪ ተሓጊዙ ጋንትኡ ኣብ 2007 ዓ/ም ናብ ብሄራዊ ሊግ ንምሕላፍ ከምዝሰርሕ ተዛሪቡ፡፡ ነባሪት ወረዳ መረብ ለኸ ወ/ሮ ስላስ ገ/መድህን ናይ ደጋፊ መለለይ ካርዲ ብምሓዝ ዓመታዊ ክፍሊት ከምዝኸፈላን ካልኦት ነበርትን ትካላትን እውን ነዚ ክስዕቡ ፀዊዐን ሓላፊ ቤት ፅሕፈት ጉዳይ መናእሰይን ስፖርትን ወረዳ መረብ ለኸ ኣብርሃ ክፍሉ እታ ጋንታ ኣብ 2006 ዓ/ም ዝነበርዋ  ድኽመታት ኣሪማ ኣብ 2007 ዓ/ም ዝሓሸ ደረጃ ክትበፅሕ  ነዚ ድማ 225 ሺሕ ብር ከምዝተመደበን ምስ መዳርግቲ ኣካላት ሓቢሮም ከምዝሰርሑን ገሊፆም እታ ጋንታ ህዝባዊ መሰረት ክህልዋን ኣብ 2007 ዓ/ም ናብ ዝሓሸ ብርኪ ንምስግጋርን ምስ መዳርግቲ ኣካላት ተሓባቢሮም ይሰርሑ ከምዘለው ገሊፆም፡፡
Sport,ፀወታ ፕሪመር ሊግ ኢትዮጵያ 2003 ዓ.ም ጋንታ ትራንስ ኢትዮጵያ ብምክንያት ሕድሳት ስታድየም ከተማ መቐለ ውድድራ ኣብ ከተማ ዓዲግራት ስታድየም ወልዋሎ እንትተኻይድ ንካልኣይ ግዘ ከምዝኾነን ብ1997 ዓ.ም ኣብ ዝተካየደ ውድድር ፕሪመር ሊግ 3 ፀወታታት ኣብቲ ሜዳ ብምክያድ ንጋንታ ቅዱስ ጊዮርጊስ 2 ን 1 ንጋንታ መተሃራ 2 ን 1 ንጋንታ ቡና ድማ 1 ን 0 ብምስዓር ዝሓሸ ውፅኢት ከምዘመዝገበት ናይ ቀረባ ተዘክሮ እዩ፡፡ኣብ ፀወታ ፕሪመር ሊግ ኢትዮጵያ 2003 ዓ.ም 3ይ ሰሙን መርሃ ግብሪ ምስ ጋንታ ኢትዮጵያ ቡና 1 ን 1 ኣብ 4ይ ሰሙን ድማ ንመብራት ሃይል 1 ን 0 ዝስዓረት እንትትከውን ብመከላከያ ድማ 2 ን 1 ተሳዒራ ብ 7 ነጥቢ 4ይ ደረጃ ሒዛ ኣላ  ፡፡ እዚ እውን ፅቡቅ ውፅኢት ንምርካብ ዝሕግዛ ከምዝኮነን ምምሕዳርን መፍቀራይ ስፖርትን ከተማ ዓዲግራት ዝገበሮ ደገፍ ዘመላክት እዩ ክብሉ ኣይተ ተወልደ ግልፂ ጌሮም፡፡
Sport,ጋንታ ትራንስ ኢትዮጵያ ፀወታኣ ኣብ ከተማ ዓዲግራት ክተካይድ ከምዝደለየት ሕቶ ምስ ኣቅረበት መፃወቲ ሜዳ ኩዕሶ ወልዋሎ ኣብ ዝሓፀረ እዋን ንሃገራዊ ፀወታ ከምዝጥዕም ብምግባር ክስራሕ ከምዝተገበረ ሓላፊ ቤት ፅሕፈት ጉዳይ መናእሰይን ስፖርትን ከተማ ዓዲግራት ኣይተ መኮነን ሃ/ስላሴ ኣረዲኦም፡፡እቲ ውድድር ኣብ ከተማ ዓዲግራት ክካየድ ምክኣሉ ህዝቢ ከተማ ዓዲግራት ዘለዎ ፃምእ ስፖርት ኩዕሶ እግሪ ክዋፃእ ካብ ምሕጋዝ ብተወሳኪ ኣብ ምንቅስቃስ ማሕበረ ቁጠባዊ እታ ከተማ ድማ ዝለዓለ ረብሓ ከምዘለዎ ድሕሪ ምግላፅ ኣብ ወርሒ ጥሪ ንዝካየድ 5ይ መላእ ፀወታታት ትግራይ መዳለዊ ምዕራፍ ከምዝኸውን ድማ ኣይተ መኮነን ወሲኮም ኣመልኪቶም፡ብመሰረት እዚ ፀወታ ጋንታ ትራንስ ኢትዮጵያን ኢትዮጵያ ቡናን ጋንታ ትራንስ ኢትዮጵያን መብራትሃይልን ጋንታ ትራንስ ኢትዮጵያን መከላከያን ብዝግባእ ከምዝተኣናገደን መፍቀራይ ስፖርት ከተማ ዓዲግራት ጭውነት ዝተመልኦ ስፖርታዊ ደገፍ ኣርእዩ እዩ፡፡ ድሕሪ እቲ ፀወታ ኣሰልጠንቲ ክልቲአን ጋንታታት ዝነበረ ምንቅስቃስ ኣመልኪቶም እንትገልፁ ፀወታ ክልቲአን ጋንታታት ወጥሪ ዝተመልኦ ከምዝነበረን መፍቀራይ ስፖርት ከተማ ዓዲግራት ንዘርኣዩ ፅቡቅ ስነ ምግባር ዝነኣድ ከምዝኾነ ኣሰልጣን ጋንታ ኢትዮጵያ ቡና ውበቱ ኣባተ ገሊፆም፡፡
Sport,ቤት ፅሕፈት ጉዳይ መናእሰይን ስፖርትን ከተማ መቐለ ኣብ በጀት ዓመት 2003 ንዝህልዎ ዓመታዊ ሻምፒዬና ውድድር ብሽክለታ ምስ ኣሰልጠንቲ፣ ዲያኑን ተፃወትን ንመስርሕ ዘገልግል ሕገ ደንቢ ኣፅዲቆም፡፡ ቤት ፅሕፈት ጉዳይ መናእሰይን ስፖርትን ከተማ መቐለን ኣሰልጠንቲ ዲያኑን ተፃወትን ብሽክለታ ኣብ በጀት ዓመት 2003 ንዝህልዎም ዓመታዊ ሻምፒዬና ውድድር ብሽክለታ ካብቲ ሕሉፍ ዓመት ብዝተመሓየሸ መልክዑ ብምፍታሽ ሰፊሕ ዘተ ድሕሪ ምክያድ በዓል 7 ነጥብታት ሕገ ደንቢ ኣፅዲቆም፡፡ ኣብዚ ዓመት 7 ናይ ከተማ 5 በረኻን 1 ውልቀ ክሮኖ ሜትርን 1 ብጎንታ ክሮኖ ሜትር ፅወታ ከምዝህሉ ክኢላ ውድድርን ፌስቲቫልን ኣይተ ጌታቸው ገ/ሄር ገሊፆም፡፡ ካብቶም ዝፀደቑ ሕገ ደንብታት ኣብዚ ዓመታዊ ሻምፒዬና ውድድር ብሽክለታ ተፃወቲ  2ግዜ እንተተዓፂፉ ይወፅእ፣ካብ ዝተሰለፉ 10 ተወዳደርቲ ዝበለፀ 7 ነጥቢ ይተሓዘሎም፣ኣብ መወዳእታ ውድድር ቮላታ 300 ሜትሮ ምስተረፎ እንተወዲቑ ንዳኛ እንተረጋጊፅሉ ምስቶም ጉጅለ ይቕፅል ወይ ነጥቢ ይተሓዘሉ፣ኣብ ሓደ ውድድር ዓመት ዝፀደቐ ሕገ ደንቢ ፅወታ ምስተጀመረ ኣይቕይርን ኣብዚ ዓመታዊ ሻምፒዬና እዋን ሃገር ለኸ መረፃ እንተጋጥም ፍርቅን ልዕሊ ፍርቂን ተመሪፆም ልዕሊ ሓደ ወርሒ እንተፀኒሖም ብዝተረፉ ተወዳደርቲ ብሉፅ ውፅኢት ይቕፅል ዝብሉ ሓበራዊ ደንብታት ብምውፃእ እቱ ዘተ ተዛዚሙ፡፡
Sport,ብምክንያት መድረክ መተኣካከቢ እቶት ከተማ ማይጨው ውድድር ዓብይ ጉያን ኩዕሶ እግርን ተካይዱ፡፡ ጋንታ ኩዕሶ እግሪ ከተማ መቐለ ተሸላሚት ፅዋዕ ኮይና፡፡ከተማ ማይጨው ዘለውዋ ማሕበራውን ቁጠባውን ፀገማት ንምፍታሕ ኣብ ዝካየድ መድረክ መተኣካከቢ እቶት ንምድማቅ ኣብ ከተማ ማይጨው ውድድር ዓብይ ጉያን ኩዕሽ እግሪን ተካይዱ እዩ፡፡ኣብቲ ብርክት ዝብለ ስፖርተኛ፣ነበርቲ ከተማ ማይጨውን ካብ ኣዲስ ኣበባን መቐለን ዝመፁ ኣጋይሽ ዝተሳተፍሉ 10 ኪሎ ሜትር ዝሸፈነ ውድድር ዓብይ ጉያ ብደቂ ተባዕትዮ ነጋሲ ኪዳኑ ካብ መስፍን ብደቂ ኣንስትዮ ሮማን ግደይ ካብ ኦፍላ ቀዳማይ ዝወፁ እንትኾኑ ልዕሊ 40 ዓመት ዕድመ ብደቂ ተባዕትዮ ኪሮስ ገ/የሱስ ብደቂ ኣንስትዮ በላይነሽ ገብሩ ትሕቲ 15 ዓመት ድማ ብደቂ ተባዕትዮ ኣማኑኤል ብርሃኑ ብደቂ ኣንስትዮ ዝናቡ ቸኮል ቀዳማይ ብምውፃእ ዝተዳለወሎም ሽልማት ገንዘብ ወሲዶም፡፡ቀፂሉ ኣብ ዝተካደ ግጥም ኩዕሶ እግሪ ጋንታ ከተማ ማይጨውን ጋንታ ከተማ መቐለን ንተመልከቲ ዘዘናግዐ እንትከውን ጋንታ መቐለ ድሕሪ ዕረፍቲ ብዘቁፀረታ ሸቶ 1 ን 0 ብምዕዋት ተሸላሚት ፅዋዕ ክትከውን ክኢላ እያ፡፡
Sport,ብርክት ዝበለ መፍቐራይ ስፖርት ከተማ ዓዲግራት ዝተከታተሎ ፀወታ ፕሪመር ሊግ ኢትዮጵያ ጋንታታት ትራንስ ኢትዮጵያን የልደታው ኒያላን ቐዳም ድሕሪ ቐትሪ ኣብ ሜዳ ወልዋሎ ዝተኻየደ እንትኸውን ጋንታ ትራንስ ኢትዮጵያ ካብ መጋጥምታ ዝሓሸ ምንቕስቓስ ብምግባር 3 ነጥቢ ሒዛ ክትወፅእ ክኢላ እያ፡፡3፡5፡2 ኣሰላልፋ ሒዛ ናብ ሜዳ ዝኣተወት ብኣሰልጣኒ ሰውነት ቢሻው እትምራሕ ጋንታ ትራንስ ኢትዮጵያ ቅድሚ ዕረፍቲ ዝሕል ዝበለ ምንቕስቓስ ዝገበረት እንትትኸውን ድሕሪ 8 ደቒቓ ክልቲኤን ጋንታታት ሚዛናዊ ዝበሃል ፅቡቕ ምንቕስቓስ ክገብራ ክኢለን እየን፡፡ መጥቃዕቲ ክልቲኤን ጋንታታት ፈተነ ሸቶታት ዋላኳ እንተገበሩ ሸቶታት ክኮና ኣየከኣላን፡፡ ኣብ መበል 9 ደቂቓ ተፃወታይ ጋንታ ትራንስ ኢትዮጵያ እሱ እንዳለው ተሾመ ጋንትኡ እትመርሓላ ሸቶ ብምቑፃር ትራንስ ኢትዮጵያ 1 ን 0 ብምምራሕ ንዕረፍቲ ወፂኤን፡፡ ድሕሪ ዕረፍቲ ኣጥቒዖም ክፃወቱ ዝመረፁ ተፃወቲ ጋንታ ልደታን ኒያላ ፅቡቕ ምንቕስቓስ እኳ እንተገበሩ ሸቶ ከቑፅሩ ኣይከኣሉን፡፡ ፀወታ ብከምቲ እናቐፀለ ንክዛዘም 3 ደቒቓ እንትተርፎ ተዓዋታይ ጋንታ ትራንስ ኢትዮጵያ እዮብ ታደሰ ኣብ መበል 87 ደቒቓ ብዘቑፀራ ሸቶ ጋንትኡ ምሉእ 3 ነጥቢ ሒዛ እትወፀሉ ዕድል ኣስፍሒዎ እዩ፡፡ በዚውን እቲ ፀወታ ብዓወት ጋንታ ትራንስ ኢትዮጵያ 2 ን 0 መፈፀምታ ብምርካብ 14 ነጥቢ ሒዛ ደረጅኣ ናብ 6ይ ክተመሓይሽ ክኢላ እያ፡፡ ድሕሪ እቲ ፀወታ ኣሰልጣኒ ጋንታ ትራንስ ኢትዮጵያ ሰውነት ቢሻው ነቲ ፀወታ ኣመልኪቶም ከምዝበልዎ ኣብቲ ፀወታ ፅቡቕ ምንቕስቓስ ከምዝገበሩን እቲ ዝተረከበ ዓወት ወሳኒ ምኳኑ ምስገለፁ ኣብ ዝቅፅል ምስ ኣዳማ ከነማ ብተመሳሳሊ ዓወት ብምሕፋስ 17 ነጥቢ ሒዛ ንምጉዓዝ ከምዝተዳለው ገሊፆም፡፡ እቲ ብኢንተርናሽናል ዳኛ ባምላክ ተሰማ ዝተመርሐ ፀወታ ብወገን ትራንስ 4 ብወገን ልደታን ኒያላ ድማ 2 ቢጫ ካርድታት ዝተርኣየሉ እዩ ኔሩ፡፡
Sport,"ብምትሕብባር ቢሮ መናእሰይ፣ ስፖርትን ማሕበራዊ ጉዳይን ፌደሬሽን ማርሻል ኣርት ዊሹ ክልል ትግራይን ኣብ መንጎ 5 ጋንታታት  መሰልጠኒ ማእኸል ማርሻል ኣርት ዊሹ ከተማ መቐለ ውድድር እናተኻየደ ዝቀነየ ተዛዚሙ፡፡እዚ ውድድር ኣብ መወዳእታ ወርሒ ሓምለ 2002 ዓ.ም. ኣብ ከተማ ጅማ ዝካየድ ሃገራዊ ውድድር ክልልና ወኪሎም ዝሳተፉ ምሩፃት ስፖርተኛታት ንምሕራይ ከምዝዓለመ ከምዝኾነ ተገሊፁ፡፡  ኣብቲ ስነ ስርዓት ተረኺቦም ዕላማ እቲ ውድድር መግለፂ ዝሃቡ ኣብ ቢሮ መናእሰይ ስፖርትን ማሕበራዊ ጉዳይን ክልል ትግራይ በዓል ሙያ ውድድርን ፌስቲቫልን መተሓባበሪ ፌዴሬሽን ማርሻል ኣርት ዊሹ ኣይተ ኣንገሶም ካሕሳይ ከምዝገለፅዎ  እዘን ክለባት ደረጃ ብቕዓተን ንምግምጋምን ኣብ ዝግበር ሃገራዊ ውድድር ብሉፃት ስፖርተኛታትን ንምሕራይ ዝዓለመ ከምዝኾነ ወሲኾም ሓቢሮም፡፡ ቻንኳን ተባሂሉ ኣብ ዝፍለጥ ፈላማይ ውድድር ብደቂ ተባዕትዮ ሃ/ኪሮስ ሓፊሰ ካብ ክለብ ጂቢ፣ ሚኪኤለ ግደይ ካብ  ክለብ ስሪ ስታር ኣብርሃም ተኽለ ካብ ክለብ ብራንድሊ ብቕደም ስዓብ ካብ 1ይ-3ይ እንትወፁ ብደቂ ኣንስትዮ ፌቨን ገ/ገርግስ ካብ ክለብ ስሪ ስታር፣ ሸዊት ዝናቡ ካብ ክለብ ብራንድሊን ነፃነት ኪ/ማርያም ካብ ክለብ ጂቢ ብቕደም ስዓብ ካብ 1ይ-3ይ ወፂአን እየን፡፡ቀፂሉ ዝቐረበ ውድድር ""ናንኳን"" ተባሂሉ ዝፅወት እንትኸውን ብደቂ ተባዕትዮ ኣብርሃም ተስፋይ ካብ ክለብ ብራንድሊ ሃፍቶም ወርቁ ካብ ክለብ ጀቢ ማዕረ ውፅኢት ብምርካቦም 1ይ እንትወፁ መሓመድ ከድር ካብ ክለብ ጃትሊ 2ይ ወፂኡ እዩ፡፡ ካብ ደቂ ኣንስትዮ ድማ መኣዛ ዝናቡ ካብ ክለብ ብራንድሊ፣ ራሄል የውሃንስ ካብ ክለብ ስሪ ስታርን ሄርሞን ገ/ማርያም ካብ ክለብ ጂቢ ብምኳን ካብ 1ይ - 3ይ ወፂኤን እዬን፡፡ ኣብ ስነ-ስርዓት ውድድር  ኣሰልጠንቲ እተን ጋንታታት ፀገም ዳይነት ከምዘሎ ከይሓበሩ ኣይተረፉን፡፡ብወገን ፌደሬሽን ማርሻል ኣርት ዊሹ ክልል ትግራይ’ውን ብትኽክል ፀገም ኣለና እዩ፡፡ ኮይኑ ግና ፀገም ዳይነት ኣለና እዩ ኢልና እቱ ፀወታ ኣይንዓፅዎን፡፡ ኣብ ዝቅፅል ዓመት ስልጠና ዝረኸብሉ ባይታ ክነመቻቹ ኢና ኢሎም፡፡ ኣብ መወዳእታ ኣብቲ ፅወታ ውፅኢታዊ ንዝኾኑ ስፖርተኛታት መዳልያን ፅዋዕን ተሸሊሞም እዮም፡፡"
Sport,ሻምፒዮና ኩዕሶ ኢድ ወረዳታት ትግራይ ብክልቲኡ ፆታ ኣብ ንእሽተይ ስቴድዮም ባሎኒ መቐለ ብድምቀት ተጀሚሩ፡፡እዚ ካብ 5-12 ሰነ/2003 ዓ.ም ብደረጃ ሃገር ኣብ ትግራይ ንዝካየድ ሻምፒዮና ኩዕሶ ኢድ ኢትዮጵያ ትግራይ ወኪሎም ንዝሳተፉ ብሉፃት ስፖርተኛታት ንምሕራይ ዝዓለመ ውድድር ኩዕሶ ኢድ ካብ 17-24 ታሕሳስ 2003 ዓ.ም ከምዝፀንሕ ተፈሊጡ፡፡ኣብ ፈላማይ መዓልቲ ኣብ ዝተኻየደ ግጥም ኩዕሶ ኢድ ደቂ ኣንስትዮ ኤም ዋይሲ ንውቕሮ 29ን 8፣ ኣላማጣ ንዓብዪ ዓዲ ድማ 26ን 3 ብዝኾነ ውፅኢት ስዒረን፡፡ ብደቂ ተባዕትዮ ኤም ዋይቲ ንውቕሮ 23ን 11  ኣላማጣን ኦፕሬሽን ሪስኲ 18ን 14 ብዝኾነ ውፅኢት ክስዕሩ ክኢሎም እዮም፡፡ ኣብ 2ይ መዓልቲ ኣብ ዝተኻየደ ግጥም ብደቒ ኣንስትዮ ውቕሮ ንዓብይ ዓዲ 8 ን 7 ብዝኾነ እንትስዕራ፣ ብደቒ ተባዕትዮ ኦፕሬሽን ሪስኲ ን ዓድዋ 33 ን  11 ብዝኾነ ተፈላሊዮም፡፡ዝወፅአ ውድድር መርሃ ግብሪ ሻምፒዮና ኩዕሶ ኢድ ወረዳታት ትግራይ እስጋብ 24 ታሕሳስ 2003 ክቕፅልዩ፡፡ 
Sport,ብምሕብባር ፌደሬሽን ብሽክለታ ክልል ትግራይን ምምሕዳር ከተማ  ኣላማጣን ንዝኽሪ ስውእ ተጋዳላይ ኣርቲስት እያሱ በርሀ ምኽንያት ብምግባር ዓመታዊ ሻምፒዮና በፂሕኻ መልሲ ቅድድም ብሽክለታ ትግራይ፣ፌስቲቫል መናእሰይ፣ውድድር ቁንጅናን ካብ ዕለት 3/04/2003 ዓ.ም ኣትሒዙ  እስጋብ 11 ጥሪ ዝፀንሕ ውድድር ክካየድ እዩ፡፡  ኣብ ከተማ ኣላማጣ ኣብዝሓለፈ  ዓመት ምትእኽኻብ ቴሌቶን ራያ ኣላማጣ ኣብ ምብርባር እናሃለወ ብሃንደበት ዝዓረፈ ተጋዳላይ ኣርቲስት እያሱ በርሀ ምኽንያት ብምግባር ዝተፈላለዩ ስፖርታዊ ውድድራት፣ ፌስቲቫል መናእሰይ፣ውድድር ቁንጅናን ካልኦት ንጥፈታትን ከምዝካየዱ ተፈሊጡ፡፡ ሓላፊ ጉዳይ መናእሰይን ስፖርትን ከተማ ኣላማጣ ኣይተ ሰለሙን በየነ  ካብ ኩለን ወረዳታት ዝተውፃፅኡ ተቐዳደምቲ ብሽክለታን ኣብ ከተማ መቐለ ዝርከቡ ጋንታ መሰቦ፣ ጉናን ትራንስ ኢትዮጵያን ሓዊሱ ንልዕሊ 200 ተቐዳደምቲ ዝኾንሉ ቅድድም ብሽክለታ ሰንበት ታሕሳስ 3/2003 ዓ.ም  ከምዝፍልምን ንተኸታታሊ 10 መዓልቲ ከምዝፀንሕን ብምሕባር ምምሕዳር ከተማ ኣላማጣ ነዚ ንምትግባር ምድላዋቱ ከምዝወገነ ገሊፆም፡፡
Sport,"ዓመታዊ ሻምፒዬና ግጥም ስፖርት ከባቢያዊ ምምሕዳር ኩሓ ብድምቐት ተዛዚሙ፡፡  ኣብ ከተማ መቐለ ከባቢያዊ ምምሕዳር ኲሓ ክካየድ ዝሓገየ ዓመታዊ ሻምፒዬና ግጥም ኩዕሶ እግሪ፣ ሰደቓ ቴንስን ኩዕሶ መርበብን  ተዛዚሙ፡፡ እዚ ብደረጃ ""A"" 20 ጋንታታት ብደረጃ ""B"" ድማ 16 ጋንታታት ንሓደ ዓመት ክካየድ ዝፀንሐ ውድድር ስፖርት ነቲ ወረዳ ዘፀውዑ ብሉፃት ተፃወቲ፣ ተተካእት ምፍራይ ዝዓለመ ከምዝኾነ ተፈሊጡ፡፡ብመሰረት መርሃ ግብሪ ናይቲ ፃውቲ ክካየድ ኣብዝሓገየ ብኩዕሶ እግሪ ደረጃ ""B"" ንፅዋዕ መን ዓተረ ዝቐረባ ጋንታ ሄዌ ሆስፒታል ምስ ፍሬንድሽፕ ተጋጢመን ጋንታ ፍሬንድሽፕ ንሄዌ ሆስፒታል ብፍፁም ቅላዕ 7 ን 6 ብዝኾነ ውፅኢት ስዒሮም፡፡ ብደረጃ ""A"" ንፅዋዕ ዝቐረባ ድማ ጋንታ ነባር ከተማን ብሩህ ተስፋን ተጋጢመን ጋንታ ነባር ከተማ ንብሩህ ተስፋ 2 ን 0 ብዝኾነ ውፅኢት ስዒራታ እያ፡፡ብኩዕሶ መርበብ ጋንታ ፋብሪካ ሕሩጭ ትግራይ ምስ ጋንታ ጋርመንት ንፍፃመ ቀሪበን ጋንታ ፋብሪካ ሕሩጭ ትግራይ ንጋንታ ጋርመንት 3 ን 1 ብዝኾነ ውፅኢት ስዒራታ እያ፡፡ብተመሳሳሊ ብሰደቃ ቴንስ ብኽልቲኡ ፆታ 26 ተፃወቲ ቀሪቦም ብደቂ ኣንስትዮ ፋና ጴጥሮስ ብደቂ ተባዕትዮ ድማ ሃፍታሙ ተጠምቀ ተዓወቲ ኮይኖም እዮም፡፡ኣብዚ ዓመታዊ ሻምፒዬና ኮኸብ ተፃወቲን ኣሰልጠንትን ዳያኑን ተሸለምቲ እንትኾኑ ብደረጃ ""A"" ጌታቸው ዘውደ ብደረጃ ""B"" መትከል ገብሩ ብሉፃት ተፃወቲ ኮይኖም እንትሕረዩ ኮኸብ ጎል መቁፀሪ ድማ ኢታይ በርሀ ኮይኑ እዩ፡፡ብኩዕሶ መርበብ ኮኸብ ተፃዋቲ ፅጋቡ ካልኣዮ  ተሸላሚ ገንዘብ እንትኾን ንዳያኑን ኣሰልጠንትን'ውን ሽልማት መዳልያን ገንዘብን ተበርኪቱሎም እዩ፡፡  ኣብቲ ዓመታዊ ሻምፒዬና ብድማር ውፅኢት ፀባይ ካብ ደረጃ ""A"" ጋንታ ብሩህ ተስፋ ካብ ደረጃ ""B"" ሄዌ ሆስፒታል ተሸለምቲ ፅዋዕ ኮይነን፡፡ኣብ መወዳእታ ንተፃወቲ ጋንታታት ሽልማት ፅዋዕ፣ መዳልያን ገንዘብን ካብ ኢድ ምክትል ዋና ኣመሓዳሪ ከባብያዊ ምምሕዳር ኲሓ ኣይተ ታደሰ ተስፋይ ተቐቢሎም እዮም፡፡"
Sport,"ኣብ ከተማ መቐለ ከባቢያዊ ምምሕዳር ዓዲ ሓቂ ዝርከቡ ቀጠናታት ዓመታዊ ሻምፒዬና ግጥም ኩዕሾ እግሪ ሰገናት ብድምቀት ተጀሚሩ፡፡ኣብ ከተማ መቐለ ከባቢያዊ ምምሕዳር ዓዲ ሓቂ ዝርከቡ ቀጠናታት ዓመታዊ ሻምፒዬና ግጥም ኩዕሾ እግሪ ሰገናት ብዝለዓለ ድምቀት ተጀሚሩ፡፡እዚ ተተካእቲ ስፖርተኛታት ንምፍራይ ዝዓለመ ግጥም ከምዝኾነን 6 ጋንታታት ""B"" 16 ጋንታታት ""C"" ብኽልቲኡ ፆታ ከምዝካተተ ንምፍላጥ ተኻኢሉ፡፡ኣብቲ ናይ ፈለማ እዋን ዝተገበረ ግጥም ሰገናት ጋንታ ""B"" ቀጠና 2 ንቀጠና 1ን ማይሲን ቤንሴን 2 ን 0 ብዝኾነ ተመሳሳሊ ውፅኢት ስዒረን፡፡ ሰገናት ጋንታ ""C"" ዓዲ ሓቂ ንደንበስኮ 1 ን 0   ቀጠና 2 ንቀጠና 10  4 ን 0 ብዝኾነ ውፅኢት ስዒረን እየን፡፡ ጋንታ ኩመል ንጋንታ ያቆብ 3 ን 1፣ ቀጠና 3 ንቀጠና 6 4 ን 2 ቀጠና 10 ንቀጠና 4 ድማ 5 ን 1፣ ቻርቲ ንቀጠና 7 5 ን 4 ብዝኾነ ተዓወቲ ኮይነን እየን፡፡እዚ ፅወታ ን2 ወርሒ ዝቕፅል ከምዝኾነ መርሃ ግብሪ እቱ ፅወታ የመልክት፡፡"
Sport,ረፋድ ሰዓት 4 ኣብ ዝተገበረ ፀወታ ጋንታ ድሬዳዋ ከተማ 4 ን 0 ብዝኾነ ሰፊሕ ውፅኢት ንጋንታ ሃዲያ ሆሳእና ብምስዓር  ነጥቢ ረኺባ፡፡ ንጋንታ ድሬዳዋ ከተማ ሄኖክ ኣየለን ኣብዱራህማን ሙባረክን ከክልተ ሽቶታት ኣመዝጊቦምወን፡፡ ድሬዳዋ ሎሚ ምስዓራ ስዒቡ ብ27 ነጥቢ ካብ ስግኣት ምውራድ ክትወፅእ ዝኸኣለት እንትትከውን፥ ሃዲያ ሆሳእና ናብ 6ይ ደረጃ ትመፅአሉ ዕድል ኣምኪና፡፡
Sport,ብ5 ሺሕን 10 ሺሕን ሜትራት ከምኡውን ብፍርቂ ማራቶን ክብረ ወሰን ዓለም ዝወነነት ኣትሌት ለተሰንበት ጊደይ ኣብ ማራቶን ቫሌንሺያ ዓመተ 2022 ከምእትሳተፍ ኣትሌቲክስ ዓለም ኣፍሊጡ።እታ ኣትሌት ኣብ ዓመት 2021 ኣብ ዝገበረቶ ውድድር ፍርቂ ማራቶን ቫሌንሺያ ክብረ ወሰን ዓለም ብምስባር ምዕዋታ ይፍለጥ።
Sport,ፌዴሬሽን ኩዕሶ እግሪ ኢትዮጵያ ከምዝገለፆ፥ ቅድም ክብል ዝተመረፀ ስታዲየም ባህርዳር ናይ ካፍ ደረጃ ብዘይምምልኡ ካፍ ኢትዮጵያ ንምፅራይ ዋንጫ ኣፍሪካ እትገብሮ ፀወታ ኣብ ካሊእ ሃገር ስታዲየም ንክትገብር ምውሳኑ ይዝከር።
Sport,ስለዝኾነ ካፍ ኢትዮጵያ ናይ ምፅራይ ፀወታ እትገብረሉ ስታዲየም ንክተፍልጥ ምሕታቱ ስዒቡ እቲ ፌዴሬሽን ስታዲየም ማላዊ ቢንጉ ምምራፁ ኣፍሊጡ። እቲ ስታዲየም 41 ሺሕን 100 ተመልከትቲ ናይ ምሓዝ ዓቕሚ ዘለዎ እንትኸውነ፥ ከም ኣቆፃፅራ ኣውሮፓውያን ህንፀቱ ኣብ 2017 ኢዩ ተዛዚሙ።
Sport,ብመሰረት እዚ ድሕሪ መዓልቲታት ብኣሰናዳእነት ዩጋንዳ ክካየድ ኢዩ ትፅቢት ዝግበረሉ ውድድር ኩዕሾ እግሪ ደቂ ኣንስትዮ ሴካፋ ሉሲታት ብኣሰልጣኒ ፍሬው ሃይለገብርኤል ክምረሓ ኢየን፡፡ ኣሰልጣኒፍሬው ሃገራዊት ጋንታ ደቂ ኣንስትዮ ኢትዮጵያ ትሕቲ 20 ዓመት ብመሓዝ ሻምፒዮና ፅዋዕ ሴካፋ ክኾኑ ዝኸኣሉ እንትኾኑ፥ ካብዚ ብተወሳኺ ኣብ መፃረዪ ፅዋዕ ዓለም ሃገራዊት ጋንታ ደቂ ኣንስትዮ ኢትዮጵያ ትሕቲ 20 ዓመት ክሳብ መወዳእታ ዙር ክጓዓዙ ከምዝኸኣሉ ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓበሬታ የረድእ።
Sport,ሃዲያ ሆሳእና 1 ን 0 ብዝኾነ ውፅኢት ንኢትዮጵያ ዝሰዓረት እንትትከውን፥ ሳምሶን ጥላሁን ኣብ መበል 22 ደቒቕ ብፍፁም ቅላዕ ኣመዝጊቡዋ፡፡ ሃዲያ ሆሳእና ድሕሪ ተኸታታሊ ስዕረት ናብ ዓወት ብምምላስ ነጥባ 32 ክብ ብምባል 7ይ ደረጃ እንትትቅመጥ፥ ኢትዮጵያ ቡና ብ34 ነጥቢ ኣብ 6ይ ደረጃ ሒዛ ትርከብ፡፡
Sport,ሃገራዊት ጋንታ ደቂ ኣንስትዮ ኢትጵያ ብኣሰልጣኒ ፍሬው ሃይለገብርኤል ኣቢሉ ብኣሰናዳእነት ዩጋንዳ ኣብ ዝካየድ ውድድር ፅዋዕ ሴካፋ ደቂ ኣንስትዮ ዝሳተፋ 23 ተፃወትቲ ፃውዒት ቀሪቡ፡፡
Sport,ኤርትራዊ ተቐዳዳማይ ብሽክለታ ቢንያም ግርማይ ሎሚ መዓልቲ ኣብ ዝተኻየደ መበል ዓስራይ መድረኽ  ጂሮ ዲ’ኢታልያ ቀዳማይ ብምውፃእ ተዓዊቱ።
Sport,እቲ ወዲ 22 ዓመት ተቐዳዳማይ ብሽክለታ ሎሚ መዓልቲ ካብ  ፐስካራ ናብ ጀሲ ኣብ ዝተኻየደ 195 ኪሎ ሜትሮ ዝሸፈነ ውድድር ብሽክለታ ጂሮ ዲ’ኢታልያ ብዘደንቕ ኩነታት ከምዝተዓወተ ተገሊፁ። ኤርትራዊ ተቐዳዳማይ ብሽክለታ ቢንያም ግርማይ፥ ነቲ ውድድር ብ4 ሰዓት 32 ደቒቕን 7 ሰከንድን ከምዝዛዘሞ ድማ ተሓቢሩ። በዚ ድማ ድሕሪ እቲ ውድድር ኣብ ዝሃቦ ርእይቶ “ዘይእመን ኢዩ በዚ ድማ ኣዝየ ሕጉስ ኢየ” ኢሉ። “ጋንታይ ንዝገበሩለይ ምትሕብባር መግለፂ ቃላት ኣይብለይን” ብምባል ድማ ንኣባላት ጋንትኡ ዘለዎ ናእዳ ገሊፁ።
Sport,ኣብ መበል 24 ሰሙን ፀወታ ቤትኪንግ ፕሪሚየር ሊግ ጋንታ ኢትዮጵያ ቡና ምስ ሃዲያ ሆሳእና ዝገበረኦ ፀወታ ብዋና ዳይነት ዝመርሑ ፌደራል ዳኛ ሚካኤል ጣዕመ ኣብ ልዕሊ ተፃዋቲ ዘየድሊ ቃላት ከምዝተጠቐሙ ጋንታ ኢትዮጵያ ቡና ክሲ ምቕራባ ይዝከር፡፡
Sport,ነቲ ጉዳይ ዝተመልከተ ኮሚቴ ብሄራዊ ዳያኑ እቲ ዳይና ጥፍኣተኛ ኮይኖም ስለዝረኸቡዎም ካብ ፀወታ ፕሪሜርለግ ተሰናቢቶም፡፡ ብኻሊእ መዳይ ወላይታ ዲቻን ሲዳማ ቡናን ኣብ ዝገበረኦ ፀወታ ወላይታ ዲቻ ዘይተገበአ ፍፁም ቅላዕ ከምዝተውሃበን ዝተውሃበ ፍፁም ቅላዕ ሓላዊ ሽቶ ጋንታ ሲዳማ ቡና መስመሩ ለቒቑ ከምዘድሐና ብምግላፅ ዳይና እቲ ዕለት ተሓታቲ ገይሩ፡፡ ነቲ ክሲ ዝተመልከተ እቲ ኮሚቴ ብግድኡ፥ ነቲ ፀወታ ዝመርሑ ኢንተርናሽናል ዋና ዳኛ ለሚ ንጉሴን ረዳት ዳኛ ኣብዱ ይጥናን ኣብ ዝቕፅሉ ፀወታታት ከይመርሑ ብዝብል ካብቲ ውድድር ምስንባቱ ሶከር ኢትዮጵያ ፀብፂቡ፡፡
Sport,ሃገራዊት ጋንታ ደቂ ተባዕትዮ ኢትዮጵያ ኣብ መፃረዪ ፅዋዕ ኣፍሪካ ምስ ሃገራውያን ማላዊን ግብፂን ንትገብሮ ፀወታ ን28 ተፃወትቲ ፃውዒት ቀሪቡ።
Sport,ብኣሰልጣኒ ውበቱ ኣባተ ትምራሕ ሃገራዊት ጋንታ ኢትዮጵያ፥ 25ን 29 ጉንበት ምስ ሃገራውያን ጋንታታ ማላዊን ግብፂን ትገብሮ መፃረዪ ፀወታ ምድብ ፅዋዕ ኣፍሪካ 2013 ኣብ ማላዊ ከተማ ሊሎንግዌ ኣብ ዝርከብ ስታዲየም ቢንጉ ከምዘካይዱ ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓበሬታ የረድእ፡፡
Sport,ኣብ ቤትኪንግ ፕሪሜር ሊግ ኢትዮጵያ ጋንታ ሲዳማ ቡና ተዓዊታ። ምስ ጋንታ ባህርዳር ከተማ ዝተራኸበት ጋንታ ሲዳማ ቡና 3 ን 1 ብዝኾነ ውፅኢት ስዒራ። ጊት ጋትኩት፣ ይገዙ ቦጋለን ሃብታሙ ገዛሀኝን ሲዳማ ንኽትዕወት ሽቶታት ኣመዝጊቦም። ብሕታዊት ሽቶ ጋንታ ባህርዳር ከተማ ድማ ዓሊ ሱሌማን ኣመዝጊቡዋ።
Sport,ውድድር ኩዕሾ እግሪ ፅዋዕ ዓለም 2022 ኳታር ቅድሚ ምጅማሩ ኣብ ዝተፈላለያ ሃገራት ንምርኢት ዝቐርብ  ፅዋዕ ዓለም ሎሚ መዓልቲ ናብ ኣዲስ ኣበባ ኣቲዩ፡፡ ነበር ተፃዋቲ ክፍሊ ምክልኻል ጋንታ ባርሴሎና ብራዚላዊ ጁሊያኖ ቤሌቲ እታ ፅዋዕ ሒዙ ናብ ኣዲስ ኣበባ ከምዝኣተወ ተገሊፁ። እታ ፅዋዕ ኣብ ዓለም ለኸ መዕርፎ ነፈርቲ ቦሌ እንትትበፅሕ ሚኒትር ባህሊን ስፖርትን ቀጄላ መርዳሳ፣ ሚኒስትር ዲኤታ ኣምባሳደር መስፍን ቸርነትን ዝተፈላለዩ ሓለፍቲ ስራሕን ተረኺቦም ኣቀባብላ ገይሮም። እታ ፅዋዕ ኣብ ኣፍሪካ ካብ ትፀንሐለን ሰለስተ ሃገራት ኣፍሪካ ኢትዮጵያ ሓንቲ ከምዝኾና ተገሊፁ፡፡
Sport,ሃገራዊት ጋንታ ኢትዮጵያ ኣብ መፃረዪ ፀወታ ፅዋዕ ኣፍሪካ ትገብሮም ፀወታታት ናይ መዓልቲ ለውጢ ከምዝተገበረ ካፍ ኣፍሊጡ። ብኣሳዳእነት ኮትዲቧር ከም ኣቆፃፅራ ኣውፓውያን 2023 ኣብ ዝካየድ ፀወታ ፀዋዕ ኣፍሪካ ተሳታፊ ንምዃን ዝግበሩ መፃረዪ ፀወታት ድሕሪ መዓልቲታት ዝጅምሩ እንትኾኑ፥ ኣብ ምድብ “መ” ምስ ግብፂ፣ ጊሚም ማላዊን ዝተደልደለት ሃገራዊት ጋንታ ኢትዮጵያ ፈለምቲ ፀወታታ ምስ ግብፂን ማላዊን ክተካይድ ኢያ፡፡ እቶም ፀወታታት 25ን 29 ግንቦት ከምዝካየዱ ኣቐዲሙ መርሃ ግብሪ ወፂኡሎም ዝነበረ ይኹን እምበር ምሽግሻግ መዓልቲ ከምዝተገበረ ካፍ ኣፍሊጡ፡፡ ብመሰረት እዚ ምስ ማላዊ ዝግበር ፀወታ 28 ግንቦት ዝካየድ እንትኸውን፥ ምስ ግብፂ ዝግበር ፀወታ ድማ 2 ሰነ 2014 ዓ.ም ከምዝካየድ ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓበሬታ የረድእ፡፡
Sport,ኣብ ዳሬ ሰላም እናተኻየደ ኣብ ዝርከብ ትሕቲ 20ን 18 ዓመት ሻምፒዮና ኣትሌቲክስ ኢትዮጵያውያን ኣትሌታት ዓወት ቀኒዑዎም። ኣብ ዝተኻየዱ መኽፈቲ ውድድራት፥ ኢትዮጵያውያን ኣትሌታት 9 ወርቂ፣ ሓደ ብሪን ሓደ ነሓስን ሜዳሊያታት ኣኪቦም፡፡ ብሓፈሻ 11 ሜዳሊያታት ብምእካብ ውድድሮም ምጅማሮም ካብ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ፡፡
Sport,ን4ይ ግዘ ኣብ ዳሬሰላም ኣብ ዝተኻየደ ሻምፒዮና ኣትሌቲክስ ምብራቕ ኣፍሪካ ንኢትዮጵያ ወኪሉ ዝተሳተፈ ትሕቲ 20ን 18 ዓመት ልኡኽ ኣብ ዓለም ለኸ መዕርፎ ነፈርቲ ቦሌ ኣቀባብላ ተገይሩሉ። ኣባላት እቲ ጉጅለ ልኡኽ ኣብ ዓለም ለኸ መዕርፎ ነፈርቲ ቦሌ እንትበፅሑ፥ ሚኒስትር ዲኤታ ባህሊን ስፖርትን ኣምባሳደር መስፍን ቸርነት፣ ተቀዳሚ ምክትል ፕሬዚዳንት ፌዴሬሽን ኣትሌቲክስ ኢትዮጵያ ኣትሌት ገዛሀን ኣበራን ሓዊሱ ካልኦት ኣመራርሓታት እቲ ፌዴሬሽንን ኣባላት ማኔጅመንትን ብሕቕፊ ዕምበባ ድሙቕ ኣቀባብላ ገይሮምሎም። 
Sport,እቶም ኣትሌታት ብመሰረት ዘመዝገቡዎ ውፅኢት እውን ሽልማት ተበርኪቱሎም፡፡ ኣብ ሞንጎ ሸሞንተ ሃገራት ምብራቕ ኣፍሪካ እናተኻየደ ዝፀንሐ ሻምፒዮና ኣትሌቲክስ ምብራቕ ኣፍሪካ ትሕቲ 20ን 18 ዓመት፥ ኢትዮጵያ ብ17 ወርቂ፣ ብሰለስተ ብሪ፣ ክልተ ነሓስን ክልተ ዲፕሎማን ልዑል በዝሒ ሜዳልያ ብመሓዝ ቀዳመይቲ ኮይና ዛዚማ፡፡
Sport,ቀዳማይ ሃገር ለኸ ውድድር ኦሎምፒክ መናእሰይ ኣብ ስታዲየም ዩኒቨርሲቲ ሃዋሳ ተጀሚሩ። ኣብ መኽፈቲ ስነ-ስርዓት እቲ ፀወታ፥ ኣፈ ጉባኤ ቤት ምኽሪ ፌዴሬሽን ኣይተ ኣገኘሁ ተሸገር፣ ርእሰ ምምሕዳር ክልል ሲዳማ ኣይተ ደስታ ሊዳሞ፣ ተወከልቲ ኮሚቴ ኦሎምፒክ ኣፍሪካን ኬንያዊ ኣትሌት ፖል ቴርጋትን ተረኺቦም። እቲ ፀወታ ካብ ሎሚ መዓልቲ 21 ጉንበት ክሳብ 4 ሰነ 2014 ዓ.ም ከምዝካየድ ተሓቢሩ።
Sport,ን4ይ ግዘ ኣብ ዳሬሰላም ኣብ ዝተኻየደ ሻምፒዮና ኣትሌቲክስ ምብራቕ ኣፍሪካ ንኢትዮጵያ ወኪሉ ዝተሳተፈ ትሕቲ 20ን 18 ዓመት ልኡኽ ኣብ ዓለም ለኸ መዕርፎ ነፈርቲ ቦሌ ኣቀባብላ ተገይሩሉ።
Sport,ኣባላት እቲ ጉጅለ ልኡኽ ኣብ ዓለም ለኸ መዕርፎ ነፈርቲ ቦሌ እንትበፅሑ፥ ሚኒስትር ዲኤታ ባህሊን ስፖርትን ኣምባሳደር መስፍን ቸርነት፣ ተቀዳሚ ምክትል ፕሬዚዳንት ፌዴሬሽን ኣትሌቲክስ ኢትዮጵያ ኣትሌት ገዛሀን ኣበራን ሓዊሱ ካልኦት ኣመራርሓታት እቲ ፌዴሬሽንን ኣባላት ማኔጅመንትን ብሕቕፊ ዕምበባ ድሙቕ ኣቀባብላ ገይሮምሎም። እቶም ኣትሌታት ብመሰረት ዘመዝገቡዎ ውፅኢት እውን ሽልማት ተበርኪቱሎም፡፡ ኣብ ሞንጎ ሸሞንተ ሃገራት ምብራቕ ኣፍሪካ እናተኻየደ ዝፀንሐ ሻምፒዮና ኣትሌቲክስ ምብራቕ ኣፍሪካ ትሕቲ 20ን 18 ዓመት፥ ኢትዮጵያ ብ17 ወርቂ፣ ብሰለስተ ብሪ፣ ክልተ ነሓስን ክልተ ዲፕሎማን ልዑል በዝሒ ሜዳልያ ብመሓዝ ቀዳመይቲ ኮይና ዛዚማ፡
Sport,ሃገራዊት ጋንታ ኢትዮጵያ ኣብ መፃረዪ ፀወታ ፅዋዕ ኣፍሪካ ትገብሮም ፀወታታት ናይ መዓልቲ ለውጢ ከምዝተገበረ ካፍ ኣፍሊጡ። ብኣሳዳእነት ኮትዲቧር ከም ኣቆፃፅራ ኣውፓውያን 2023 ኣብ ዝካየድ ፀወታ ፀዋዕ ኣፍሪካ ተሳታፊ ንምዃን ዝግበሩ መፃረዪ ፀወታት ድሕሪ መዓልቲታት ዝጅምሩ እንትኾኑ፥ ኣብ ምድብ “መ” ምስ ግብፂ፣ ጊሚም ማላዊን ዝተደልደለት ሃገራዊት ጋንታ ኢትዮጵያ ፈለምቲ ፀወታታ ምስ ግብፂን ማላዊን ክተካይድ ኢያ፡፡ 
Sport,እቶም ፀወታታት 25ን 29 ግንቦት ከምዝካየዱ ኣቐዲሙ መርሃ ግብሪ ወፂኡሎም ዝነበረ ይኹን እምበር ምሽግሻግ መዓልቲ ከምዝተገበረ ካፍ ኣፍሊጡ፡፡ ብመሰረት እዚ ምስ ማላዊ ዝግበር ፀወታ 28 ግንቦት ዝካየድ እንትኸውን፥ ምስ ግብፂ ዝግበር ፀወታ ድማ 2 ሰነ 2014 ዓ.ም ከምዝካየድ ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓበሬታ የረድእ፡፡
Sport,ኣብ ከተማ ኣዳማ እናተኻየደ ዝፀንሐ ሳልሳይ ዙር ውድድር ቤትኪንግ ፕሪሚየር ሊግ ኢትዮጵያ ተዛዚሙ። እቲ ሳልሳይ ዙር መርሃ ግብሪ፥ ትማሊ ምሸት ፋሲል ከነማ ንወላይታ ዲቻ 3 ን 1 ኣብ ዝረትዐትሉ ፀወታ ኢዩ ፍፃምኡ ረኺቡ፡፡ ኣብ ሳልሳይ ዙር ብሓፈሻ 48 ፀወታታት ኣብ ከተማ ኣዳማ ተኻይዶም 110 ሽቶታት ዝተመዝገቡ እንትኾኑ፥ ሃዲያ ሆሳእናን ቅዱስ ጊዮርጊስን ኣብ ኣዳና ዝነበረን ፃንሒት ዘይተሰዓራ ጋንታታት ብምዃን እቲ መርሃ ግብሪ ምዝዛም ተኻኢሉ፡፡ 
Sport,ፋሲል ከነማ ኣብ ኣዳማ ብዝነበረ ፃንሒት ካብ ዝነበራ ቅልውላው ውፅኢት ብምውፃእ 2ይ ደረጃ ዝሓዘት እንትኸውን፥ ኣብ ባህርዳር ዝካየድ 4ይ ዙር ቤትኪንግ ፕሪሚየር ሊግ ኢትዮጵያ ንጋንታ ቅዱስ ጊዮርጊስ ክፍትና ኢዩ ዝብል ትፅቢት ኣሎ፡፡ ጋንታታት ሰበታ ከተማ፣ ጅማ ኣባ ጅፋርን ኣዲስ አበባ ከተማን ኣብ ኣዳማ ፃንሒቶም ኣብ ስግኣት ምውራድ ዝተቐመጣ ጋንታታት ኮይነን፡፡
Sport,ፅዋዕ ዓለም ንምርኢት ናብ ኢትዮጵያ ክመፅእ ኢዩ። እቲ ፅዋዕ ኣብ መፋርቕ ወርሒ ጉንበት ናብ ኢትዮጵያ ከምዝመፅእ ተፈሊጡ። ፅዋዕ ዓለም ንምረኢት ካብ ሞንጎ ዝቐርበለን ሃገራት ኣፍሪካ ኢትዮጵያ ሓንቲ ኢያ። ምስቲ ፅዋዕ ዓለም ድማ ፈረንሳዊ ነበር ተፃዋታይ ክፍሊ ምጥቃዕ ዴቪድ ትሪዝጌ ሓቢሩ ከምዝመፅ እውን ተፈሊጡ።
Sport,ከንቲባ ምምሕዳር ከተማ ኣዲስ ኣበባ ኣንቲባ ኣዳነች ኣቤቤ ጋንታ ኩዕሶ ኢድ ክፍለ ከተማ ቂርቆስ ኣብ ኒጀር ንዝካየድ ውድድር ፅዋዕ ኣፍሪካ ምሕላፋ ንኢደን። ከንቲባ ኣዳነች ኣቤቤ ንኢትዮጵያ ወኪላ ኣብ ኒጀር ንዝካየድ ውድድር ፅዋዕ ኣፍሪካ ትሳተፍ ጋንታ ኩዕሶ ኢድ ክፍለ ከተማ ቂርቆስ ኣብ ኢትዮጵያ ሆቴል ተረኺበን ኣፋኒየን፡፡ ወይዘሮ ኣዳነች ኣብቲ መርሃ ግብሪ ኣብ ዝገበረኦ መደረ፥ “ንስኻትኩም ልዕሊ ውፅኢት ባንዲራና ክብ ኢሉ ክውልብለብ ኢዩ፤ ሃገርና ብምፍላጥ ዓቢዪ ኣሰር ብምንባርኩም ክትምስገኑ ይግባእ” ኢለን፡፡ ሓበሬታ ኮሙዩኒኬሽን ኣዲስ ኣበባ ከምዘመላኽቶ፥ እቲ ጉጅለ ቅድሚ ሕዚ ኣብ ካይሮ ኣብ ዝተኻየደ መበል 34 ፅዋዕ ኣፍሪካ ብምስታፍ ዕዉት ተሳትፎ ምግባሩ ይዝከር፡፡
Sport,ኣብ ባርሴሎና ዝተኻየደ ውድድር ጉያ ማራቶን ኢትዮጵያውያን ኣትሌቶች ካብ 1ይ ክሳብ 3ይ ንምውፃእ ተዓዊቶም። ኣብቲ ውድድር ኣትሌት ይሁንልኝ ኣዳነ 2 ሰዓት 5 ደቂቃን 52 ሰከንድን ብዝኾነ ሰዓት ብምእታው ቀዳማይ ከምዝወፅ ካብ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የርድእ፡፡
Sport,ኣብ መበል 23 ሰሙን ቤትኪንግ ፕሪሚየር ሊግ ኢትዮጵያ ጋንታ ፋሲል ከነማ ንጋንታ ሲዳማ ቡናን 1 ን 0 ስዒራ ስዒራ። ፋሲል ከነማ ተዓዊታ ንኽትወፅእ ፍቓዱ ኣለሙ ኣብ መበል 75 ደቒቅ እታ ኣመዝጊቡዋ፡፡ ፋሲል ሎሚ መዓልቲ ምስዓሮም ስዒቡ ነጥባ ናብ 40 ክብ ብምባል 2ይ ደረጃኣ ሓሊያ፡፡
Sport,ሓደሽቲ ኩባንያ ‘adizero’ ብዝብል ኣብ ጀርመን ዝተካየደ ውድድር ጉያ 5 ኪሎ ሜትሮ ኢትዮጵያውያን ኣትሌታት ዓወት ቀኒዑዎም። ጀርመን ኣብ ዝተኻየደ ውድድር፥ ብደቂ ኣንስትዮ ኣትሌት ሰንበሬ ተፈሪ 14 ደቂቃ 37 ሰከንድ 2 ማይክሮ ሰከንድ ብዝኾነ ሰዓት ብምእታው ቀዳመይቲ ወፂኣ፡፡ ኣብቲ መርሃ ግብሪ ኣትሌት መዲና ኢሳ ካልአይቲ ብምውፃእ ውድድራ ምዝዛማ ካብ ፌዴሬሽን ኣትሌቲክስ ኢትዮጵያ ዝረኸብና ሓበሬታ የረድእ፡፡ 
Sport,ኣብ ተመሳሳሊ መርሃ ግብሪ ብደቂ ተባዕትዮ ዝተኻየደ ውድድር ኣትሌት ዮሚፍ ቀጀልቻ 12 ደቒቕ 53 ሴኮንድ ብምእታው ቀዳማ ወፂኡ፡፡ ኣትሌት ሰምበሬ ተፈሪ ኣብ ቦስተን ኣብ ዝተኻየደ ውድድር ጉያ 5 ኪሎ ሜትር ምስዓራ ይዝከር፡፡
Sport,ኣብ መበል 20 ፀወታ ቤትኪንግ ፕርሚየር ሊግ ኢትዮጵያ ጋንታ ፋሲል ከነማ ንኣርባምንጭ ከተማ 1 ን 0 ብመስዓር ተዓዊታ። ኣብ ዩኒቨርሲቲ ሳይንስን ቴክኖሎጂን ኣዳማ ዝተገበረ ፀወታ፥ በዛብህ መለዮ ብዘቑፀራ ብሕታዊት ሽቶ ጋንታ ፋሲል ከነማ ሰለሰስተ ነጥቢ ሒዛ ክትወፅእ ክኢላ፡፡ ፋሲል ከነማ ሎሚ ምስዓራ ስዒቡ ንጋንታወላይታ ዲቻ ብሽቶ ብምብላፅ ሳልሳይ ደረጃ እንትትሕዝ፥ ጋንታ ኣርባምንጭ ከነማ ድማ ኣብ መበል 7ይ ደረጃ ትርከብ፡፡
Sport,ኣብ መበል 20 ሰሙን ቤት ኪንግ ፕሪሜርሊግ ኢትዮጵያ ጋንታታት ኣዲስ ኣበባን ኣዳማ ከተማን ማዕረ ተፈላሊየን። ሎሚ መዓልቲ ሰዓት ትሽዓተ ኣብ ስታዲየም ዩኒቨርሲቲ ሳይንስን ቴክኖሎጂን ኣዳማ ብዝተገበረ ፀወታ፥ ክልቲአን ጋንታታ ብዘይ ዝኾነ ሽቶ ማዕረ ተፈላሊየን፡፡ 
Sport,ውፅኢት እቲ ፀወታ ስዒቡ ጋንታ ኣዲስ ኣበባ ኣብ ዝነበረትሉ 14 ደረጃ እንትትቅመጥ፥ ኣብ ቅልውላው ነጥቢ ትርከብ ሰበታ ከተማ 13 ነጥቢ ብመሓዝ መበል 16 ደረጃ ተቐሚጣ ትርከብ፡፡ ኣብ ቤት ኪንግ ፕሪሜርሊግ ኢትዮጵያ ሎሚ ምሸት ሰዓት 12 ጋንታታት ወልቂጤ ከተማ ምስ ድሬዳዋ ከተማ ክራኸባ ኢየን፡፡
Sport,ኣብ ዝተፈላለያ ሃገራት ዝተኻየዱ ዓለም ለኸ ውድድራት ኢትዮጵያውያን ኣትሌታት ክብረ ወሰን ብምምሕያሽ ሓዊሱ ተዓዊቶም። ኣብ ማራቶን ሃምቡርግ ኣትሌት ያለም ዘርፍ የኋው 2 ሰዓት 17 ደቒቕ 23 ሰኮንድ ብዝኾነ ሰዓት ብምእታውን ክብረ ወሰን እቲ ቦታ ብምምሕያሽን ተዓዊታ፡፡ ብተመሳሳሊ ኣብ ማራቶን ማድሪድ ኣትሌት ስራነሽ ይርጋ ናይቲ ቦታ ክብረ ወሰን ብምምሕያሽ ቀዳመይቲ ወፂኣ፡፡ 
Sport,ኣብቲ ውድድር ኣትሌት መሰረት ኣበባየሁ ካልአይቲ ኮይና ውድድራ ዛዚማ። ኣብ ኢንሼዴ ዝተኻየደ ውድድር ማራቶን ድማ ኣለም ፀሃይ ኣሰፋ ካልአይቲ፣ ኣትሌት ኣበራሽ ፈይሳ ራብዐይቲ ኮይነን ውድድረን ምዝዛመን ካበ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ፡፡ ኣብቲ ውድድር ብደቂ ተባዕትዮ ኣትሌት ታዱ ኣባተ ሳልሳይ ደረጃ ወፂኡ፡፡ ኣብ ማራቶን ቬና ብደቂ ኣንስትዮ ኡርጌ ሰቦቃ ራብዓይ ደረጃ ሒዛ ውድድራ ዛዚማ፡፡
Sport,ኢትዮጵያዊ ኢንተርናሽናል ዳኛ ባምላክ ተሰማ ትፅቢት ዝግበረሉ ፀወታ ጋንታታት ማማሎዲ ሰንዳውስን ፔትሮ ኣትሌቲኮን ንምምራሕ ናብ ደቡብ ኣፍሪካ ኣቲዮም። ውድድር ፍፃመ ሻምፒዮንስ ሊግ ኣፍሪካ ናብ ፍፃመ እናተቓረበ ዝርከብ እንትኸውን፥ ኣብ መወዳእታ እዚ ሰሙን ፍርቂ ፍፃመ ዝኣትዋ ጋንታታት ዝፍለያሉ ናይ መልሲ ፀወታ ክካየዱ ኢዮም፡፡ ካብ ሞንጎ እዞም ፀወታታት ሓደ ዝኾነ ፀወታ ማማሎዲ ሰንዳውስን ፔትሮ ኣትሌቲኮን ኢትዮጵያዊ ኢንተርናሽናል ዳኛ ባምላክ ተሰማ ብዋና ዳይና ክመርሑዎ ኢዮም፡፡ ስለዝኾነ ድማ ነቲ ትፅቢት ዝግበረሉ ፀወታ ንምምራሕ ናብ ደቡብ ኣፍሪካ ኣቲዮም።
Sport,ምድብ ድልድል መፃረዪ ውድድር ፅዋዕ ኣፍሪካ 2023 ትማሊ ዕላዊ ኮይኑ። ኣብቲ ድልድል መፃረዪ ፀወታ ኢትዮጵያ ኣብ ምድብ ኣርባዕተ ምስ ግብፂ፣ ጊኒን ማላዊን ጸደልዲላ። እቶም መፃረዪ ፀወታታት ካብ ዝቕፅል ጉንበት ጀሚሩ ዝካየዱ ከምዝኾኑ ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓበሬታ የረድእ፡፡
Sport,ኢትዮጵያውያን ኣትሌታት ትማሊኣብ ዝተፈላለያ ሃገራት ኣብ ዝተኻየዱ ዓለም ለኸ ውድድራት ዓወት ቀኒዑዎም።
Sport,ብብርኪ ዓለም ደረጃ ፕላቲኒየም ኣብ ዝተውሃቦ ውድድር ጉያ ማራቶን 2022 ደቡብ ኮሪያ ከተማ ሴኡል ብደቂ ተባዕትዮ ሞስነት ገረመው ክብረወሰን እቲ ቦታ ብምምሕያሽ ተዓዋቲ ኮይኑ፡፡ ኣብቲ ውድድር ሄርጳሳ ነጋሳ ካልኣይ ደረጃ ብመሓዝ ዛዚሙ፡፡ ብተመሳሳሊ ኣብ ኢንተርናሽናል ውድድር ፍርቂ ማራቶን ካዛኪስታን ዱሻንቤ ብደቂ ኣንስትዮ ኣትሌት በቀሉ ኣበበ ተዓዋቲት ኮይና፡፡ ኣብቲ መርሃ ግብሪ ብደቂ ተባዕትዮ ኣትሌት ግርማ ጥላሁን ካልኣይ ደረጃ ብምውፃእ ውድድሩ ምዝዛሙ ካብ ፌዴሬሽን ኣትሌቲክስ ዝረኸብናዮ ሓበሬታ የረድአ፡፡
Sport,ኣብ ወርሒ መጋቢት ልዕሊ 27 ነጥቢ 1 ቢሊየን ብር እቶት ከምዝኣከበ ሚኒስቴር እቶት ኣፍሊጡ። ኣብቲ ወርሒ  27 ቢሊየንን 219 ሚሊየንን 961 ሺሕን 375 ነጥቢ 3 ብር ንምነእካብ ትልሚ ተታሒዙ ከምዝነበረ ተገሊፁ። ብመሰረት እዚ 27 ቢሊየንን 130 ሚሊየንን 353 ሺሕን 57 ነጥቢ 33 ብር ከምዝኣከበ ካብቲ ሚኒስቴር ዝረኸባነዮ ሓበሬታ የረድእ።
Sport,ኢትዮጵያ ተዓዋቲት ውድድር ሻምፒዮና ቴኳንዶ ኣፍሪካ ኮይና። ንክልተ መዓልታት ኣብ ማእኸል ትምህርቲን ስልጠናን ስፖርት ራስ ሃይሉ እንትካየድ ዝነበረ ሻምፒዮና ተዛዚሙ። ኢትዮጵያ ኣብቲ ሻምፒዮና ብክልቲኡ ፁታ 24 ወርቂ፣ 23 ብሩርን 33 ነሓስን ብድምሩ 88 ሜዳሊያታት ብምርካብ ብፀብለልታ ዛዚማ። እቶም ሜዳሊያታት፥ ብቴኳንዶ፣ ቅልስን ‘ፖወር ቴስት’ን ብዝተብሃሉ ዓይነታት ውድድር ዝተረኸቡ ኢዮም ክብል ግዜኢ ፀብፂቡ።
Sport,ነበር ኮኾብ ተፃዋቲ ጋንታተት ሪያል ማድሪድን ኤሲ ሚላን ክላረንስ ሲዶርፍ ምስ ግዙፍ ፅዋዕ ቻምፒየንስ ሊግ ኣውሮፓ ናብ ኣዲስ ኣበባ ኣትዩ።
Sport,ፅዋዕ ቻምፒዮንስ ሊግ ኣውሮፓ ኣብ ኣፍሪካ ጉዕዞ ካብ ዝገብረለን ኣርባዕተ ሃገራት ሓንቲ ዝኾነት ኢትዮጵያ እቲ በዓል ዓቢዩ እዝኒ ፅዋዕ ሎሚ መዓልቲ ኣብ ሆቴል ሸራተን ኣዲስ ንምርኢት ቀሪቡ። እቲ ፅዋዕ ካብ ዲሞክራቲክ ኮንጎ ሞዛምቢክን ቀፂሉ ጉዕዙኡ ናብ ኢትዮጵያ እናገበረ እንትኸውን፥ ኣርባዕተ ግዘ ምስ ዝተፈላለያ ጋንታታት ኣውሮፓ እቲ ፅዋዕ ዘልዐለ ክላረንስ ሲዶርፍ ድማ እቲ ፅዋዕ ሒዙ ናብ ኣዲስ ኣበባ መፂ ኣሎ። ፕሬዚዳንት ፌዴሬሽን ኩዕሾ እግሪ ኢትዮጵያ ኣይተ ኢሳያስ ጅራ ኣብቲ ቦታ ናይ ክብሪ ጋሻ ኮይኖም ከምዝተረኸቡ ሶከር ኢትዮጵያ ፀብፂቡ።
Sport,መበል 17 ሰሙን ቤትኪንግ ፕሪሚየር ሊግ ኢትዮጵያ ጋንታታት  ኢትዮጵያ ቡናን ቅዱስ ጊዮርጊስ ኣራኺቡ። ኣብ ኣዳማ ዩኒቨርሲቲ ሳይንስ ቴክኖሎጂን ኣዳማ ዝተኻየደ ትፅቢት ዝተገበረሉ ፀወታ ብዓወት ጋንታ ቅዱሰ ጊዮርጊስ ተዛዚሙ። እቲ ፀወታ 4 ን 0 ብዝኾነ ውፅኢት እንትዛዘም፥ ኣቤል ያለው፣ ቸርነት ጉግሳ፣ ፍሪምፖንግ ማንሱን ኣዲስ ግደይን ነተን ሽቶታት ኣመዝጊቦምወን። ነቲ ውፅት ስዒቡ ድማ ቅዱስ ጊዮርጊስ 37 ነጥቢ ብመሓዝ መሪሕነታ ኣጠናኺራ።
Sport,በዓልቲ ዋና ክብረ ወሰን 10 ሺሕ ሚትሮ ኣትሌት ኣልማዝ ኣያና ናብ ዓለም ለኸ ውድድር ተመሊሳ። ኣብ  ሪዮ ኦሊምፒክ ብራዚል በዓልቲ ዋና ክብረ ወሰን 10 ሺሕ ሚትሮ  ኣትሌት ኣልማዝ ኣያና ካብ ጉድኣት እግሪን ወሊደን ብምምላስ ዳግማይ ናብ ውድድር ተመሊሳ። ኣትሌት ኣልማዝ ኣያና ትማሊ ኣብ ስፔን ኣብ ዝተገበረ ፈርቂ ማራቶን 1 ሰዓትን 8 ደቓይቕን 22 ሰኮንድን ብምእታው መበል ሓምሻይ ደረጃ ብምሓዝ ውድድራ ዛዚማ። ኣትሌት ቤተልሄም ኣፈንጉስ ድማ ሳልሳይ ደረጃ ብምሓዝ ውድድራ ከመዝዛዘመት ተገሊፁ።
Sport,ጋንታታት ኢትዮጵያ መድንን ለገጣፊ ለገዳዲን ናብ ፕሪምየር ሊግ ኢትዮጵያ ምዕባየን ኣረጋጊፀን። ሎሚ መዓልቲ ኣብ ምድብ “ሐ” ብዝተኻደ መርሃ ግብሪ ፀወታ፥ ጋንታ ኢትዮጵያ መድን ንደቡብ ፖሊስ 1 ን 0 ክትስዕር ክኢላ። ነዚ ስዒቡ ድማ ጋንታ ኢትዮጵያ መድን ድሕሪ ሸሞንተ ዓማውቲ ናብ ፕሪሜርሊግ ምዕባያ ኣረጋጊፃ። 
Sport,ሎሚ መዓልቲ ረፋድ ኣብ ምድብ “ለ” ላዕለዋይ ሊግ ኢትዮጵያ ተሳታፊት ዝነበረት ጋንታ ለገጣፎ ለገዳዲ ናብ ፕሪሚየር ሊግ ምዕባያ ኣረጋጊፃ ኢያ፡፡ ሎሚ መዓልቲ ረፋድ ኣብ ዝነበረ ፀወታ ለገጣፎ ንሰንዳፋ በኬ 4 ን 0 ብምስዓር ኢያ ኣብ ታሪኻ ንፈለማ እዋን ናብ ፕሪሜርሊግ ኢትዮጵያ ክትዓቢ ክኢላ ዘላ። ቅድሚ ሕዚ ኣብ ምድብ “ሀ” ዝተደልደለት ጋንታ ኢትዮ ኤሌክትሪክ ናብ ፕሪሜርሊግ ምዕባያ ይዝከር።
Sport,ነበር ተፃዋታይ ክፍሊ ምክልኻል ሃገራዊት ጋንታ ኔዘርላንድስ ክላረንስ ሴዶርፍ ምስ ፅዋዕ ቻምፒየንስ ሊግ ኣውሮፓ ናብ ኣዲስ ኣበባ ክመፅእ ኢዩ። ፅዋዕ ቻምፒየንስ ሊግ ኣውሮፓ ፅባሕ ኣብ ሸራተን ኣዲስ ካብ ቀትሪ ሰዓት 7 ጀሚሩ ብዝካየድ ስነ-ስርዓት ብተዓዘብቲ ዑደት ክግበረሉ ኢዩ። ሴዶርፍ እውን ምስቲ ፅዋዕ ኣብ ሸራተን ኣዲስ ክርከብ ኢዩ ተባሂሉ። ክላረንስ ሴዶርፍ፥ ኣብ ተፃዋታይ ግዚኡ ምስ ጋንታታት ኣያክስ፣ ሪያል ማድሪድን ኤሲ ሚላንን ኣርባዕተ ግዘ ተዓዋታይ ቻምፒዮንስ ሊግ ኣውሮፓ ክኸውን ክኢሉ ኢዩ።
Sport,መበል 16 ሰሙን ቤትኪንግ ፕርሚየር ሊግ ኢትዮጵያ ፅባሕ ኣብ ከተማ ኣዳማ ክጅመር ኢዩ። ኣብ ዩኒቨርሲቲ ሳይንስን ቴክኖሎጂን ኣዳማ ኣብ ዝግበር ፀወታ÷ ቀትሪ ሰዓት ትሽዓተ ጋንታ ቅዱስ ጊዮርጊስ ምስ ጋንታ ሰበታ ከተማ ከምኡ እውን ምሸት ሰዓት 12 ጋንታ ፋሲል ከነማ ምስ ሃዲያ ሆሳዕና ክራኸባ ኢየን፡፡ መእተዎ ዋጋ ስታዲየም ብዝምልከት ድማ 1ይ ደረጃ ክልተ ሚኢቲ ብር፣ 2ይ ደረጃ ሚኢቲ ብር ከምኡ እውን መእተዊ ዋጋ 3ይ ደረጃ 20 ብር ከምዝኾነ ካብ ቤትኪንግ ፕርሚየር ሊግ ኢትዮጵያ ዝረኸብናዮ ሓበሬታ የረድእ፡፡
Sport,መበል 51 ሻምፒዮና ኣትሌቲክስ ኢትዮጵያ ኣብ ሃዋሳ ይሳለጥ ከምዘሎ ፌዴሬሽን ኣትሌቲክስ ኣፍሊጡ። ኣብቲ ሻምፒዮና ኣትሌላት ክልለላት፣ ምምሕዳራት ከተማ፣ ክለባትን ማእኸላት መሰልጠኒን ይሳተፉ ኣለዉ። እቲ ሻምፒዮና ኣትሌቲክስ፥ ካብ 19 ክሳብ 24 መጋቢት 2014 ዓ.ም ከምዝካየድ ተገሊፁ። ኣብ መበል 50 ሻምፒዮና ኣትሌቲክስ ሸሞነተ ክብረ ወሰናት ምምሕያሾም ይዝከር።
Sport,ኣትሌት ሙክታር ኢድሪስ ኣብ ስፔን 10 ኪሎ ሜትር ውድድር ጉያ ጎደና ሪከርድ ብምምሕያሽ ተዓዊቱ። እቲ ኣትሌት 28:34 ብዝኾነ ሰዓት ብምእታው ኢዩ ክብረወሰን እቲ ቦታ ብምምሕያሽ ክዕወት ክኢሉ ዘሎ፡፡ ብተመሳሳሊ ዜና ኣብ ቱርኪ ኢስታምቡል ኣብ ዝተገበረ ውድድር ጉያ ፍርቂ ማራቶን ኣትሌት ፀሃይ ገመቹ 1:05:52 ብዝኾነ ሰዓት ብምእታው ካልአይቲ ኮይና ውድድራ ዛዚማ፡፡ ኣብቲ መርሃ ግብሪ ኣትሌት በቀለች ጉደታ 1:06:35 ብዝኾነ ሰዓት ብምእታው ሳልሰይቲ ምውፃ ካብ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ፡፡
Sport,ኣብ ላዕለዋይ ሊግ እናተፃወተት ዝፀንሐት ጋንታ ኩዕሾ እግሪ ኢትዮ-ኤሌክትሪክ ናብ ፕሪሚየር ሊግ ኢትዮጵያ ምምላሳ ኣረጋጊፃ። ኣብ ላዕለዋይ ሊግ ኢትዮጵያ ምድብ ሀ ንጋንታ ጌዲዮ ዲላ ዘተኣናገደት ኢትዮ ኤሌክትሪክ፤ እንዳልካቸው ይልቃልን ኣቤል ሃብታሙን ብዘመዝገቡወን ሽቶታት 2 ን 0 ክትስዕር ክኢላ፡፡ ሎሚ መዓልቲ ረፋድ ዘመዝገበቶ ውፅኢት ስዒቡ ድማ ጋንታ ኢትዮ ኤሌክትሪክ ሓደ ፀወታ እናተረፋ ናብ ፕሪሚየር ሊግ ኢትዮጵያ ምምላሳ ኣረጋጊፃ፡፡
Sport,ኣብ ውድድር ጉያ ማራቶን ሮም ኢትዮጵያዊ ኣትሌት ፍቅሬ በቀለ ሓዱሽ ክብረ ወሰን እቲ ቦታ ብምስባር ተዓዊቱ። እቲ ኣትሌት 2 ሰዓት 6 ደቒቕን 48 ሰከንድን ብዝኾነ ሰዓት ሓዱሽ ክብረ ወሰን እቲ ቦታ ዝሰበረ እንትኸውን፥ ኬንያዊ ኣትሌት ቤንጃሚን ኪፕቶ ኣብ 2009 ዘመዝገቦ ክብረወሰን ብምስባር ኢዩ ውድድሩ ብዓወት ዛዚሙ ዘሎ። ኣትሌት ታደሰ ማሞ ኣብቲ ውድድር ካልኣይ እንትወፅእ፤ ኣትሌት ኣብርሃም ግርማ ድማ ራብዓይ ኮይኑ ውድድሩ ዛዚሙ። ብወገን ደቂ ኣንትዮ ኣትሌት ሲጫሌ ዳላሳ 2 ሰዓት 26 ደቒቕን 08 ሰከንድን ብምእታው ንሃገራ ወርቂ ኣምፂኣ። ኣብቲ ውድድር ዝተሳተፋ ኣትሌት ታደለች በቀለን የሺእመቤት ታደሰን ሳልሰይቲን ራብዐይቲን ብምውፃእ ውድድረን ዛዚመን።
Sport,ጋንታ ኣዳማ ከተማ ምስ ዝተፈላለዩ ኩባኒያታት  አዳማ ከተማ ስምምዕነት የስፖንሰር ሺፕ 60 ሚለየን ብር ከምዝገበረት ኣፍሊጣ፡፡ የቤት ኪንግ ኢትዮጵያ ፕሪሚየር ሊግ ተሳታፊ የሆነው አዳማ ከተማ ከአንበሳ ቢራ እና ዋሊን ቢራ አምራች ኩባንያ ጋር የስፖንሰር ሺፕ ስምምነት ተፈራርሟል ኣብ ቤት ኪንግ ፕሪሚየር ሊግ ኢትዮጵያ ተሳታፊት ዝኾነት ጋንታ ኣዳማ ከተማ፥ ምስ ኩባኒያታት ኣፍረይቲ ቢራ ዋሊያን ዳሽንን ኢያ ስምምዕነት ስፖንሰርሺፕ ተፈራሪማ ዘላ። እቲ ስምምዕነት ንሓሙሽተ ዓመት ዝፀንሕ ከምዝኾ ካብታ ጋንታ ዝረኸብናዮ ሓበሬታ ረድእ።
Sport,ኢትዮጵያ ኣብ ዓለም ለኸ ሻምፒዮና ቤልግሬድ 2022 ውድድር ጒያ ውሽጢ ገዛ 9 መዳሊያ ብምእካብ ካብ ዓለም ቀዳመይቲ ብምዃን ውድድራ ዛዚማ። ኢትዮጵያዊያን ኣትሌታት ብዝተፈላለዩ ዓይነታት ውድድር ብክልቲኡ ፆታ 4 ወርቂ፣ 3 ብሩርን 2 ነሃስን ብድምሩ 9 ሜዳሊያታት ንሃገሮም ከምዘምፅኡ ተገሊፁ። ስለዝኾነ ኢትዮጵያ ኣብ ዓለም ለኸ ሻምፒዮና ቤልግሬድ 2022 ውድድር ጒያ ውሽጢ ገዛ ካብ ዓለም ቀዳመይቲ ብምዃን ውድድራ ዛዚማ። ኣብቲ ውድድር ኣሜሪካን ስዊዘርላንድን ካልኣይን ሳልሳይን ብምዃን ምዝዛመን ካብ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ።
Sport,ትሕቲ 17 ዓመት ብሄራዊ ጋንታ ደቂ ኣንስትዮ ኢትዮጵያ ቀዳማይ ዙር ናይ መልሲ መፃረዪ ፀወታ ፅዋዕ ዓለም ምስ ዩጋንዳ መዘነአን ተፃዊተን። ኣብ ስታዲየም ኣበበ ቢቂላ ኣብ ዝተኻየደ ፀወታ፥ ምስ ሃገራዊት ጋንታ ዩጋንዳ ሓደ ማዕረ ብዝኾነ ውፅኢት ተፈላሊየን። ብመሰረት እዚ ድማ ካብ ሜዳ ወፃእ ብዘቑፀረኦ ክለተ ሽቶታት ናብ ቀፃሊ ዙር መፃረዪ ፀወታ ፅዋዕ ዓለም ክሓልፋ ክኢለን። ክልቲአን ሃገራት ኣብ ናይ መጀመርታ ፀወታ ኣብ ዩጋንዳ ክልተ ማዕረ ከምዝተፈላለያ ይዝከር። ኣብ ቀፃ መፃረየ ፀወታ ውድድር ድማ ምስ ሃገራዊት ጋንታ ደቡብ ኣፍሪካ ክፃወታ ኢየን።
Sport,ኣትሌት ሰንበሬ ተፈሪ ኣብ ኒውዮርክ ኣብ ዝተኻየደ ውድድር ጉያ ፍርቂ ማራቶን ጎደና ተዓዊታ። እታ ኣትሌት ነቲ ውድድር ንምዝዛም 1 ሰዓት 7 ደቒቓን 35 ሴኮንድ ዝወሰደላ እንትኸውን፥ ኬንያዊት ኣትሌት ኣይሪን ቼፕታይ ድማ ካልአይቲ ብምውፃእ ውድድራ ዛዚማ።
Sport,ኣብ ሰርቢያ ቤልግሬድ ውድድር ጉያ ውሽጢ ገዛ ዓለም 2022 ብ3000 ሜትሮ ዝተገበረ ውድድር ኢትዮጵያውያን ኣትሌታት ዓወት ቀኒዑዎም። ብ3000 ሜትሮ ውድድር ጉያ ደቂ ተባዕትዮ ዝተወዳደሩ ኣትሌታት ሰሎሞን ባረጋን ለሜቻ ግርማን፥ ንሃገሮም ሜዳሊያ ወርቂን ብሪን ኣምፂኦም። ኣትሌት ሰሎሞን ባረጋ ነቲ ርሕቐት 7፡41.38 ብምእታው ተዓዋቲ ኮይኑ። ኣትሌት ለሜቻ ግርማ ድማ ነቲ ርሕቐት 7፡41.63 ብምእታው ካልኣይ ደረጃ ብምውፃእ ውድድሩ ዛዚሙ።
Sport,ትሕቲ 17 ዓመት ብሄራዊ ጋንታ ደቂ ኣንስትዮ ኢትዮጵያ ቀዳማይ ዙር ናይ መልሲ መፃረዪ ፀወታ ፅዋዕ ዓለም ሎሚ መዓልቲ ምስ ዩጋንዳ መዘነአን ከካይዳ ኢየን። እቲ ናይ መልሲ ፀወታ ሎሚ መዓልቲ 10፡ሰዓት ኣብ ስታዲየም ኣበበ ቢቂላ ከምዝካየድ ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓሬታ የረድእ። ኣብ ናይ መጀመርታ ፀወታ ኣብ ሃገረ ዩጋንዳ ክልቲአን ሃገራት ክልተ ማዕረ ከምዝተፈላለያ ይዝከር።
Sport,ኣብ ቤልግሬድ ውድድር ጉያ ውሽጢ ገዛ ዓለም 2022 ምሸት 4:35 ብደቂ ኣንስትዮ 1 ሺሕን 500 ሜትሮ ዝተገበረ ውድድር ኢትዮጵያውያን ኣትሌታት ካብ ቀዳማይ ክሳብ ሳልሳይ ብምውፃእ ተዓዊተን። ኣብቲ ውድድር ኣትሌትጉዳፍ ፀጋይ ቀዳመይቲ ብምውፃእ ሜዳሊያ ወርቂ ኣምፂኣ። ኣትሌትጉዳፍ ፀጋይ 3:57.19 ብዝኾነ ሰዓት ብምእታውን ናይቲ ውድድር ክብረወሰን ብምስባርን እያ ተዓዋቲት ኮይና። ኣክሱማዊት እምባዬን ሂሩት መሸሻን ካልአይቲን ሳልሰይቲን ብምውፃእ ሜዳልያ ብሪን ነሓስን ረኺበን። ኣብ ታሪኽ ውድድር ጉያ ውሽጢ ገዛ ዓለም፥ ሓንቲ ሃገር ኣብ ሓደ ውድድር ካብ ቀዳማይ ክሳብ ሳልሳይ ብምውፃእ ኩሎም ሜዳልያታት እንትትወስድ ንፈለማ እዋን እዩ።
Sport,ፍሬወይኒ ሃይሉ ሓዊሱ 3 ኢትዮጵያዊያን ኣትሊታት ብብርኪ ዓለም ናብ ዝካየድ ሻምፒዮና ቤልግሬድ 2022 ውድድር ፍፃመ ጒያ ውሽጢ ገዛ 1 ሺሕን 500 ሜትሮ ሓሊፎም። ብመሰረት እዚ ፍሬወይኒ ሃይሉን ሃብታም ኣለሙን ብ1 ሺሕን 500 ሜትሮ ኣብ ዝተኻየደ መፃረዪ ውድድር ነቲ ርሕቐት ብቐዳምነት ዛዚመን። ብደቂ ተባዕቲዮ ድማ ኣትሌት ታደሰ ለሚን ሳሙኤል ተፈራን ነቲ ውድድር ቀዳሞት ኮይኖም ብምዝዛሞም ናብ ፍፃመ ውድድር ሓሊፎም። ብድምር እቶም ኣርባዕተ ኢትዮጵያዊያን ኣትሌታት ብብርኪ ዓለም ናብ ዝካየድ ሻምፒዮና ቤልግሬድ 2022 ውድድር ፍፃመ ጒያ ውሽጢ ገዛ 1 ሺሕን 500 ሜትሮ ሓሊፎም።
Sport,ድልድል ርብዒ ፍፃመ ውድድር ቻምፒዮንስ ሊግ ኣውሮፓ ዕላዊ ኮይኑ። ጋንታ ቼልሲ ምስ ጋንታ ሪያል ማድሪድ ጋንታ ቪያሪያል ምስ ጋንታ ባየርን ሙኒክ ጋንታ ማንቼስተር ሲቲ ምስ ጋንታ ኣትሌቲኮ ማድሪድ ጋንታ ቤኔፊካ ምስ ጋንታ ሊቨርፑል ተደልዲለን። ቀዳማይ እግሪ ፀወታ 27 ን 28 መጋቢት ዝካየድ እንትኸውን፥ 4ን 5ን ሚያዝያ ድማ ናይ መልፂ ፀወተአን ከካይዳ እየን።
Sport,ሃገራዊት ጋንታ ኢትዮጵያ ትሕቲ 20 ዓመት ደቂ ኣንስትዮ ናይ መወዳእታ ዙር መፃረዪ ውድድር ትሕቲ 20 ዓመት ፅዋዕ ዓለም ምስ ጋና መዘናኣ ተካይድ ኣላ። እቲ መፃረዪ ፀወታ ኣብ ስታዲየም ኣበበ ቢቂላ እናተኻየደ ከምዝርከብ ካብ ፌዴሬሽን ኩዕሾ እግሪ ኢትዮጵያ ዝረኸብናዮ ሓሬታ የረድእ።
Sport,ፌዴሬሽን ኩዕሾ እግሪ ኢትዮጵያ ምስ ትካል ልምዓት ጀርመን ጂ ኣይ ዜድን ስምምዕነት 10 ሚሊየን ብር ተፈራሪሞም። እቲ ስምምዕነት ደረጃ ማእኸል ልህቀትን መፃወቲን መለማመዲን ሜዳ ንምምሕያሽ ከምኡ እውን ሓዱሽ ተወሳኺ ሜዳ ንምስራሕ ዘኽእል ክዝኾነ ካብቲ ፌዴሬሽን ዝረኸብናዮ ሓበሬታ የረድእ። ብመሰረት እቲ ስምምዕነት ጂ ኣይ ዜድ ኣብ ማእኸል ልህቀት ካፍ ዝርከብ መፃወቲ ሜዳ ደረጅኡ ብዝሓለወ መልክዑ ስራሕቲ መሊስካ ህንፀት ዝሰርሕ እንትኸውን፥ ሓደ ተወሳኺ ሓዱሽ ሜዳ ድማ ክሃንፅ ኢዩ። ካብ መሊስካ ህንፀፅን ሓዱሽ ዝህነፅ ሜዳን ብተወሳኺ፥ ንፅገናን ክንክንን ሰራሕተኛታት ዝወሃብ ስልጠና እውን ኣካል እቲ ስምምዕነት ኢዩ።
Sport,ኢንተርነሽናል ኣርቢትር ባምላክ ተሰማ ኣብ ቀፃሊ ትፅቢት ዝግበረሎም ፀወታታት ኣውዲቕካ ምሕላፍ ቻምፒዮንስ ሊግ ኣፍሪካን መፃረዪ ፀወታ ፅዋዕ ዓለምን ብዋና ዳይነት ክመርሑ ኢዮም። ኣብ ፅዋዕ ኣፍሪካ ፅቡቕ ብቕዓት ዳይነት ዘርአዩ ኣርቢትር ባምላክ ተሰማ ዝቕፅል ቀዳም 16 መጋቢት ዝግበር ፀወታ ኣውዲቕካ ምሕላፍ ቻምፒዮንስ ኣፍሪካ ማማሎዲ ሰንዳውስን ኣል ሃሊን ብዋና ዳይነት ንምምራሕ ብካፍ ተሓሪዮም፡፡ ብተመሳሳሊ ኣብ መፃረዪ ፀወታ ፅዋዕ ዓለም ንምውካል ኣብ ባማኮ ንዝግበር ፀወታ ማሊን ቱኒዚያን ብዋና ዳይነት ክመርሑ ኢዮም፡፡ ኢንተርናሽናል ኣርቢትር ባምላክ ተሰማ ክልቲኦም ፀወታታት ንምምራሕ ሎሚ መዓልቲ እቶም ፀወታታት ንምምራሕ በረራ ከምዝገብሩ ሶከር ኢትዮጵያ ፀብፂቡ፡፡
Sport,ኣብ ቴክዮ ዝተኻየደ ውድድር ጉያ ማራቶን ኢትዮጵያውያን ኣትሌታት ዝበረታታዕ ውፅኢት ኣመዝጊቦም። ብደቂ ተባዕትዮ ታምራት ቶላ ብ2 ሰዓት 2 ደቒቓን 14 ሰከንድን ብምእታው ኣብቲ ውድድር ሳልሳይ ደረጃ ብመሓዝ ውድድሩ እንትዛዝም፥ ሹራ ቂጣታ 5ይ ደረጃ ሒዙ ውድድሩ ዛዚሙ፡፡ ኣብቲ ውድድር ኪኒያዊው ኤሉድ ኪፕቾጌ 2 ሰዓት 2 ደቂቃን 40 ሰከንድን ብምእታው ቀዳማይ ብምውፃእ ተዓዊቱ፡፡ ብደቂ ኣንስትዮ ኣብ ዝተኻየደ ውድድር እሸቴ በከሪ ብ2 ሰዓት 17 ደቂቃን 58 ሰከንድን ብምእታው ካልኣይ ደረጃ ሒዛ እንትትዛዝም፥ ጎይተቶም ገብረስላሴን ህይወት ገብረኪዳንን 3ይቲን 5ይቲን ብምውፃእ ውድድረን ከምዝዛዘማ ካብ ፌዴሬሽን ኣትሌቲክስ ኢትዮጵያ ዝረኸብናዮ ሓበሬታ የረድእ፡፡
Sport,ኣትሌት የኣለምዘርፍ የኋላው ኣብ ስፔን ላ ፕላና ብዝተኻሄደ ውድድር ጉያ ጎዳና 10 ኪሎ ሜትር ሓዱሽ ክብረ ወሰን ኣመዝጊባ። እታ ኣትሌት 29:14 ብዝኸነ ሰዓት ብምእታው ኢያ ሓዱሽ ወሰን ኣመዝጊባ ዘላ፡፡
Sport,ግዚኡ ከም ኣቆፃፅራ ኣውሮፓውያን 2005 እዩ፤ ምዕራብ ኣፍሪካዊት ሃገር ኮትዲቫር ኣብ ሕድሕድ ኲናት ተሸሚማ ብኣሻሓት ዝቑፀሩ ዜጋታታ ዝሰኣነትሉ ዓመት። ብሰንኪ እቲ ኣብታ ሃገር ዝተወለዐን ሕድሕድ ኲናት ብዙሓት ሞይቶምን ብርክት ዝበሉ ድማ ሃገሮም ገዲፎም ካብ ምስዳዶም ዝሰገረ ቑጠባዊ ዓቕሚ እታ ሃገር ተዳኺሙ ኮትዲቫር ድማ ከም ሃገር ምቕፃል ኣብ ምልክት ሕቶ ኣትዩ፡፡
Sport,ብቅልውላው ሃገሩ ቅሳነት ዝሰኣነ ካብ ኮኸባት ተፃወቲ ኩዕሶ እግሪ እታ ሃገር ኣብ ቅድሚት ዝስራዕ ዲደየር ድሮግባ በቲ ዓመት ንሃገራዊት ጋንታ ኮትዲቫር ክፃወት ዕድመ ኣብ ዝቐረበሉ ግዜ ሃገረይ ኣብ ሕድሕድ ኲናት ኣትያ ደቂ ሃገረይ እናሞቱ ብምንታይ መልክዕ ዩ ማልያ ኮትዲቫር ወድየ ሜዳ ዝወርድ? ብምባል ኣብታ ሃገር ዝነበረ ኲናት ደው ክብል ተማሕፀነ፡፡
Sport,ህዝቢ ኮትዲቫር ተጎዲኡ እዩ ሐዚ ከም ብሓዱሽ ክንጅምር ኣለና ኢሉ ንተፃባእቲ ሓይልታት እታ ሃገር ፀገሞም ብዘተ ክፈትሑ ፃዊዒት ዘቕረበ ዲዲየር ድሮግባ ይቕርታን ምርድዳእን ክሰፍን ኣለዎ፣ ብሓባር ክንነብር እዩ ዝግባእ፣ ስፖርተኛታት ሰላም ክንሰብኽ ኣለና፣ ህዝብና ድማ ክቕበለና እዩ፣ ኲናት ምክያድ እቲ ዝቐለለ እዩ፣ ስለዚ ሰላም ክነቕድም ኣለና፣ ነዚ ድማ ብሓባር ክንሰርሕ እዩ ዝግባእ ኢሉ ብመሰረት ዘቕረቦ ፃዊዒት ሰላም ድማ ተቀባልነት ረኸበ።
Sport,ኣብ ሃገሩ ብዘለዎ ተቐባልነት ኣብ ግምት ብምእታው ስፖርት ንሰላምን ምርግጋዕን ኮትዲቫር ኢሉ ዝተበገሰን መትከላትን ዕላማታትን ስፖርት ኣብ ግብሪ ብምውዓል ሰላም ሃገሩ ዝወሓሰን ድሮግባ ኣብ ክልተ ቦታ ዝተመቐሉ ሓይልታት እታ ሃገር ብረቶም ኣውሪዶም ክዘራረቡ ብምግባር ኣብ ታሪኽ ኮትዲቫርን ስፖርት ዓለምን እናተዘከረ ዝነብር ተፃወቲ ኮይኑ ኣሎ፡፡
Sport,ኣብዚ ሐዚ እዋን ኣብ መንጎ ሃገራት ሩስያን ዩክሬንን ዝካየድ ኣብ ዘሎ ህይወት ኣሸሓት ክሓልፍ ዝገብር ዘሎ ኲናት እውን እንተኾነ ስፖርተኛታት ሓደ ፀግዒ ሒዞም ካብ ምድጋፍ ወፂኦም ኣፋላላይ ንምፅባብ ስፖርት ዝለዓለ ረብሓ ኣለዎ ብምባል ፍሉጣት ስፖርተኛታት ክልቲኤን ሃገራት ይኹን ካልኦት ስፖርት ንሰላም ምውዓል ብዝብል መሪሕ ሓሳብ ፃውዒቶም የቕርቡ ኣለው።
Sport,ካብ ውልቐ ስፖርተኛታት ሰጊሩ ዓበይቲ ጋንታታት ኩዕሶ እግሪ እንግሊዝን ካልኦት ሃገራትን እውን ተፃበእቲ ሓይልታት ንሰላምን ንሰብኣዊ ሓገዝን ቐዳምነት ክህቡን ኣፈላላዮም ብዘተ ክፈትሑን ፃውዒት ምቕራብን ሰላም ምስባኽን ቐፂለናሉ ኣለዋ።ብኣንፃሩ ኣብ ኢትዮጵያ ግን ስፖርት ንሰላም ይሰብኽ ይሰርሕ ዝብል መሪሕ ሓሳብ ብግብሪ ዘይትግበረላን ነዛ ሃገር ወኪሎም ኣብ ዝተፈላለዩ መድረኻት ዓለም ተሳቲፎም ዓወታት ዘመዝገቡ ኣትሌታት ኢትዮጵያ ኣብ ክንዲ ንሰላም ቀዳምነት ሂቦም ሰላም ክሰብኩ ይትረፍ ኣብ ልዕሊ ህዝቢ ትግራይ ዝተፈፀመ ወራርን ግፍዒን ተጠናኺሩ ክቕፅል እንትዛረቡ እዮም ተሰሚዖም።
Sport,ኣትሌታት ሃይለ ገብረስላሴ፣ ገዛህኝ ኣበራ፣ ፈይሳ ለሊሳን ማርቆስ ገነቴን ድማ በዚ መዳይ ተፀራሕቲ ኣትሌታት እዮም። እዞም ኣትሌታት ህዝቢ ትግራይ ብድሮናት እንትጭፍጨፍ ፣ ብክባን ዕፅዋን ሰኣን መድሓኒት እንትሞት ኣዴታት እንትዕመፃ ኣብ ክንዲ ሰላም ኲናት ብምስባኽ ፀላእቲ ህዝቢ ትግራይ ምዃኖም ድማ ኣረጋጊፆም፡፡በቲ ሓደ ገፅ ሰላም ዘቐድም ስፖርተኛ ዝብል መፀውዒ ሒዞም ኲናት ዝሰብኩ ስፓርተኛታትን ጋንታታት ኩዕሶ እግሪን ኣብ ዘለዋ ኢትዮጵያ ብኣንፃሩ ኣትሌት ደራርቱ ቱሉን ድማ ሰላም ትሰብኽ ኣትሌት ኮይና ተረኺባ፡፡ብምዃኑ እውን ኲናት ኣብ ምስባኽ ዝተፀመዱ ፍሉጣት ስፖርተኛታት እዛ ሃገር ካብ ስፖርተኛታት ኮትዲቫር፣ ሩስያን ዩክሬንን ከምኡ እውን ኣትሌት ድራርቱ ቱሉን እንታይ ትምህርቲ ይወስዱ?
Sport,ግሊዝ ክዛዘም ሽዱሽተ ጸወታታትዩ ተሪፍዎ ዘሎ እዚ ናይ ሎሚ ዓመት ግጥም ፕሪመር ሊግ እንግሊዝ ኣብ ዓመታት ሓደ ካብቶም ዝመቀረ ናይውድድር መንፈስ ዝተረኣየሉ ግዜ ኮይኑዩ ዝሓልፍ ዘሎ እዚ ናይ ሎሚ ዓመት ውድድር ዘውዲ ቻምፕዮን ፕሪመር ሊግ ንምዕታር ኣብ መንጎ ማንቸስተር ሲቲን ሊቨርፑልንዝካየድ ዘሎ ቅልስ ገዲፍካ ምስ ቀዳሞት ኣርባዕተ ጋንታታት ኮይንካ ጸወታኻ ብምውዳእ ዝመጽእ ዓመት ኣብ ቻምፕዮንስ ሊግ ትሳተፈሉ ቦታ ንምጥጣሕ ኣብ መንጎ ቶተንሃምኣርሰናል ማንቸስተር ዩናይትድን ቸልሲን ዝካየድ ጥምጥምውን ኣጠቓሊሉ ብምህላዉ ፍሉይ ይገብሮ ኣብ ዝሓለፈ ዓሰርተ ጸወታታት ሽዱሽተ ኣብ ቅድሚት ሰሌዳ ፕሪመርሊግ እንግሊዝ ዘለዋ ጋንታታት ኣብ ዘመዝገበኦ ውጽኢት ሲቲያ ጸብለል ኢላ ዘላ ሲቲ ኣብ ዝሓለፉ ዓሰርተ ጸወታታት ፕሪመር ሊግ ትሽዓተ ግዜ ክትዕወት ከላ ሓንሳብጥራይ ተሳዒራ ሊቨርፑል ኣብ ተመሳሳሊ ጸወታ ሽዱሽተ ዓወት ከተመዝግብ ከላ ኣርባዕተ ግዜ ከኣ ማዕረ ተፈላልያ ቶተንሃም ሓሙሽተ ዓወት ኣርባዕተ ስዕረት ሓንሳብ ከኣማዕረ ክትወጽእ ከላ ኣርሰናል ከኣ ሸውዓተ ዓወት ክልተ ስዕረት ሓንሳብ ድማ ናይ ማዕረ ውጽኢት ረኺባ ኔራ ።
Sport,ቸልሲውን ብተመሳሳሊ ሓሙሽተ ዓወት ከተመዝግብ እንከላኣርባዕተ ግዜ ተሳዒራ ሓንሳብ ከኣ ማዕረ ተፈላልያ ኣብ ሻዱሻይ ደረጃ ዘላ ዩናይትድ ከኣ ኣብ ዝሓለፉ ዓሰርተ ጸወታታት ሽውዓተ ግዜ ተዓዊታ ክልተ ግዜ ተሳዒራ ሓንሳብድማ ናይ ማዕረ ውጽኢት ኣመዝጊባ እዚ ማለት ከኣ ካብ ዝሓለፉ ዓሰርተ ጸወታታት ሲቲ  ነጥቢ ክትእክብ ከላ ሊቨርፑል ኣርሰናልን ዩናይትድን ከኣ ነፍሲወከፈን ነጥቢ ኣዋህሊለን ቶተንሃምን ቸልስን ከኣ ነፍሲ ወከፈን  ነጥቢ ኣኪበን ማለትዩእንግሊዛዊት ክለብ ማንቸስተር ዩናይትድ ኣብዚሰሙን በታ ኣብ ግጥም ፕሪመር ሊግ እንግሊዝ ነጥቢ ኣዋህሊላ ኣብ ሻውዓይ ተርታ ተሰሪዓ ዘላዎልቭስ ድሕሪ ዝወረዳ ስዕረት ንዓመታ ኣብ ግጥምቻምፕዮንስ ሊግ ናይ ምስታፋ ሕቶ ኣብ ዋጋ ዕዳጋከም ዘውደቐቶ ዝፍለጥዩ ድሕሪዚ ስዕረት ከኣኣካየድቲታ ጋንታ ዩናይትድ ናይ ቅድም ክብራክትመልስ እንተደኣ ኮይና ኣብ ተጻወትታ ከይተረፈመሰረታዊ ለውጢ ክትገብር ከም ዘለዋ ተኣሚኖምኣለዉ ኣብዚ ቀረባ መዓልታት ንሬድ ዴቭልስንሰለስተ ዓመት ከም ቀዋሚ ኣሰልጣኒ ኮይኑ።
Sport,ክኣልያዝተሰማመዐ ኦሊ ጉናር ሶልሻየር እዛ ጋንታ ንዓመታኣብ ግጥም ፕሪመር ሊግ እንግሊዝ ተወዳዳሪትኮይና ክትቀርብ እንተደኣ ኮይና ብውሑዱ ሽዱሽተተጻወትቲ ኣብ ክራማት ክትሰጉግ ከም ዘለዋ ሓቢሩሶልሻየር ዝመጽእ ክራማት ነዚ ተሊሙዎ ዘሎ ውጥንምስ ዘተግብሮ ድሕሪቲ ኣብ  ልዊስ ቫን ሃልሽዱሽተ ተጻወትቲ ኣምጺኡ ሸሞንተ ተጻወትቲ ዘባረረሉፍጻመ እቲ ዝዓበየ ኮይኑ ክቐርብዩ ዩናይትድ ኣብዝተፈላለየ እዋን ኣብ ሓደ ዓመት ሰለስተ ተጻወትቲያትቕይር ኔራ ሕጂ ግን ደረጃታ ጋንታ ድሕሪ ናይቅድም ኣሰልጣኒኣ ሰር ኣሌክስ ፈርጉሰን ክመሓየሽስለ ዘይከኣለ ነቲ ዓመታዊ ተጻወትቲ ናይ ምቕያርመስርሕ ብዕጽፊ ከተዕብዮ መሪጻላ ካብ ወርሒጥሪ ኣትሒዙ ዘይተጻወተ ዘሎ ሓለቓ ጋንታ ኣንቶኒዮቫለንሽያ ናይ  ዓመት ናይ ኦልድ ትራፎርድጻንሖቱ ኣብ ክራማት መዛዘሚ ክገብረሉ ልዑልግምት ተዋሂቡዎ ዘሎ ተጻዋታይዩ ወዲ  ዓመትተኸላኻላይታ ጋንታ ማቲው ዳርሜይንውን ኣሰርቫለንሽያ ዝስዕብ ካልእ ተጻዋታይዩ ዳርሜይን ክሳብሕጂ ሽዱሽተ ግዜ ጥራይዩ ኣብ ሜዳ ተራእዩ ዘሎኣብ ትሕቲ ሶልሻየር ከኣ ክልተ ግዜ ጥራይዩ ዕድልረኺቡ ስለዚ ኣብ ክራማት ጋንታ ክደሊ ክጓየይ ዘለዎተኸላኻላይ ኮይኑ ኣሎ ።
Sport,ካብ መስመር ምክልኻልከይወጻእና ዩናይትድ ካብ ዘለዉዋ ሓሙሽተ ናይማእከል ተኸላኸልቲ ሓደ ክትሸይጥ ምዃናውንተረጋጊጹ ኣሎ ካብዞም ሓሙሽተ እቶም ሕጹያትኮይኖም ቀሪቦም ዘለዉ ከኣ ማርኮስ ሮኾን ኤሪክቤይሊን ምዃኖም ምንጭታት ኦልድ ትራፎርድየረድኡ ማርኮስ ሮኾ ዝሓለፈ ክራማት ናብ ኤቨርተንክኸይድዩ ምስ ተባህለሉ ኣርባዕተ ግዜ ጥራይ ክስለፍከሎ ኣብ ግጥም ኣንጻር ኒውካስልን ፒኤስጂ ቅድሚዕረፍቲ ተቐይሩ ካብ ሜዳ ዝወጸ ኤሪክ ቤይሊ ከኣኣብዛ ጋንታ ጽቡቕ ግዜ የሕልፍ የለን ን ኣዋርሕብዛዕባ መጻኢኦም ክዘራረቡ ዝጸንሑ ኣንድሬ ሄሬራንዅኣን ማታንውን ክሳብ ክረምቲ መዓልቦኦምእንተዘይ ኣፍሊጦም ኣብ ክራማት ብነጻ ናብ ካልእጋንታ ክሰጋገሩዮም ምስ ፈረንሳዊት ፒኤስጂምዝርራብ ከም ዝጀመረ ዝንገረሉ ኣንድሬ ሄሬራ ካብኣርሰናልውን ጻውዒት ይቐርበሉ ከም ዘሎዩ ዝንገርዩናይትድ ንሰሙናዊ  ሽሕ ፓውንድ ደሞዝ እዚተጻዋታይ ብዕጽፊ ክትውስኸሉ ከም ዘይትኽእል ስለዘፍለጠት ኣርሰናል ወይ ፒኤስጂ ክዕወታሉ ከምዝኽእላ ይግመት ።
Sport,ካብ እንግሊዝ ወጺኡ ክጻወት ከምዝደሊ ዝሕብር ማታ ብወገኑ ናብ ሃገሩ ተመሊሱ ምስባርሰሎና ከይተጸንበረ ከም ዘይተርፍ ምስቲ ተጻዋታይቅርበት ዘለዎም ወገናት ይገልጹ እዚ ከምዚሉ ከሎምስ ማንቸስተር ዩናይትድ ውዕሉ ክውድእ ሓንቲዓመት ጥራይ ተሪፋቶ ዘላ ሓላዊ ልዳት ዴቪድዲ ሃያ ግን ኣብታ ጋንታ ክጸንሕ ልዑል እምነትኣሕዲራላ ብወሰኽ ደሞዝ ምስ ዩናይትድ ክዘራረብዝጸንሐ ዲ ሃያ ምስዛ ጋንታ ሓድሽ ውዕል ክፍርምምዃኑ ጋዜጣታት እንግሊዝ ይሕብራ ኣለዋ ዩናትድብተወሳኺ ፍቓድ ኦሊ ጉናር ሶልሻየር እንተደኣ ኮይኑነቲ ኣብ ኦልድ ትራፎርድ ንሓደ ወቕትን ፈረቓንሕማቕ ግዜ ዘሕለፈ ኣሌክሰስ ሳንቸስውን ካብታጋንታ ክወጽእ ነጻ ገዲፋቶ ኣላ ይኹንምበር ሰሙናዊ ሽሕ ፓውንድ ደሞዝ እቲ ተጻዋታይ ብቐሊሉጋንታ ክትረኽበሉ ከም ዘጸግም ብዙሓት ይኣምኑ።
Sport,ኣብ ርእሲዞም ገዳይም ተጻወትቲ ዩናይትድ ነቶምብመልክዕ ልቓሕ ምስ ፉልሃምን ኣስቶንቪላን ዘለዉተኸላኸልታ ቲሞቲ ፎሱ መንሳህን ኣክሰል ታንዘበንብቐዋሚ ከተፋንዎም ምዃና ይግለጽ ኣሎ እዛመሰረታዊ ለውጢ ንምግባር ከም ዘንቀደት ዝንገረላ ዘሎጋንታ ብቐዳምነት መስመር ምክልኻላ ከተደልድልወጢና ከም ዘላዩ ዝሕበር እዛ ጋንታ ናይ የማንናይ ድሕሪት ተኸላኻላይን ክልተ ኣከፋፈልቲን ማለትሓደ እናተኸላኸለ ዘከፋፍል ሓደ ከኣ ኩዕሶ ዝፈጥርተጻዋታይ ኣብ ክራማት ከተፈርም ሓሲባላ ብዘይካዚሶልሻየር ብሉጽ ናይ ክንፊ ተጻዋታይ ኣብ ምቁማትከም ዝርከብ ቀረብቱ ይዛረቡ ሶልሻየር ንተኸላኻላይክሪስታል ፓላስ ኣሮን ቫን ቢሳካ ብ ሚሊዮንፓውንድ ኣብ ክራማት ናብ ኦልድ ትራፎርድ ከምጸኦመደብ ጸወታሰንበትቅድድም ብሽክለታብምኽንያት መዓልቲ ናጽነትኣብ ከባቢ ሞኖፖልዮዓርቢግጥም ፕሪመር ሊግሳውዝሃምተን ምስ ሊቨርፑል ድቀብሉጽ ተጻዋታይ ቸልሲ በልጅማዊ ኤዲን ሃዛርድወዲ  ዓመት ኣብ ዝነበረሉ እዋን ካብዚ ሕጂኣደናቒ ብቕዓት ዘንጸባርቕ ዘሎ ካሉም ሁድሶን ኦዶይይበልጽ ከም ዝነበረ ተዛሪቡ ።
Sport,ኤዲን ሃዛርድ ኣብ ግዜንእስነቱ ብብቕዓቱ የዛርብኳ እንተነበረ ምስ ካሉምኦዲሰን ኦደይ ኣወዳዲሩዎ ዝፈልጥ ግን የለን ነዚዝተረደአዩ ዝመስል እምበኣር ሃዛርድ ከይተሓተተወዲ  ዓመት ኣብ ዝነበረሉ ካብዚ ወዲ ጋንታኡዝበልጽ ምንቅስቓስ የርእይ ከም ዝነበረ ከይተሰከፈዝገልጽ ዘሎ ሃዛርድ ኣብዚ እዋን ነዚ መንእሰይተጻዋታይ ኣብ ስታንፎርድ ብሪጅ ብትግሃት ክሕግዙዎካብ ዝደልዩ ዘለዉ ተጻወትቲ ቸልሲ ምዃኑዩዝንገር ሃዛርድ ወዲ  ዓመት ከሎ ፕሮፈሽናልተጻዋታይ ከም ዝኾነ ዝፍለጥ ኮይኑ ሁድሶን ኦዶይከኣ እንሆ ገና ወዲ  ዓመት ከሎ ባየር ሙኒኽንማንቸስተር ዩናይትድን ዝርከበአን ዓበይቲ ጋንታታትኤውሮጳ ዓይነን የውድቓሉ ንዓሰርተ ዓመታትብሉጽ ምንቅስቓስ ከርእይ ዝጸንሐ ወዲ  ዓመትሃዛርድ እዚ ተጻዋታይ ኣብቲ ዝለዓለ ጥርዚ ክበጽሕዝእግሞ ከም ዘየለኳ እንተሓበረ ሓገዝ እንተደልዩግን ካብ ጎኑ ከም ዘይፍለ ብተወሳኺ ኣረዲኡ።
Sport,ሃዛርድ ካሉም ኦዶይ ክሳብ ሕጂ ዝኾነ ሓገዝ ካብኡከም ዘይሓተተዩ ብተዘዋዋሪ መንገዲ ሓቢሩ ዘሎሃዛርድ ብተወሳኺ ወዲ  ዓመት ኮይንካ ደቓይቓ ክትጻወት ኣድካሚዩ ሁድሶን ኦዶይ ግንገና ወዲ  ዓመት ብምህላዉ ምሉእ  ደቓይቕብብቕዓት ክጻወት ይኽእልዩ ኢሉ ሁድሶን ኦዶይብረቡዕ ምሸት ቸልሲ ንብራይተን ሰለስተ ብባዶ ኣብዝሰዓረትሉ ምሸት ንፈለማ ግዜ ቀዲሙ ከም ዝተሰለፈዝፍለጥዩ ካብ ሃገራዊት ጋንታ እንግሊዝ ጻውዒትምስ ረኸበ ድማ ኣሰልጣኒ ቸልሲ ማውሪዝዮ ሳሪብዝግባእ ክጥቀመሉ ብዘይ ምኽኣሉ ከም ዝተነቕፈኣይርሳዕን እዚ ተጻዋታይ ኣብቲ ናይ ረቡዕ ምሸትጸወታ ንሽቶ ኦሊቨር ጁሩድ ክሰርሕ ከሎ ሓንቲ ሽቶሃዛርድ  ካብ ሁድሶን ኦዶይ ኣነ ይበልጽዩናይትድ ሽዱሽተ ተጻወትቲ ከተፋኑያምዃኑ ኣቐዲሙ ገሊጹዩ ።
Sport,ሶልሻየር ኣብ መስመርምክፍፋሉ ከም ኣማራጺ ሓጽዩዎም ዘለዉ ተጻወትቲካብ ኣትለቲኮ ማድሪድ ንሳውል ኒጉዌል ሮድሪንቶማስ ፓርተይን ካብ ባርሰሎና ንኢቫን ራኪቲችካብ ዌስትሃም ከኣ ንዴክላን ሪሰዮም ዩናይትድእንግሊዛዊ ተጻዋታይ ከተፈርም ድሌታኳ እንተኾነንጃዶን ሳንቾ ካብ ቦሩስያ ዶርቱሞንድ ንካሉምሁድሶን ኦዶይ ከኣ ካብ ቸልሲ ክትምንዝዖም ከምዘይትኽእል ግን ተንተንቲ ኩዕሶ እግሪ ኤውሮጳይእምቱ በዚ ኮይኑ በቲ ዩናይትድ መሰረታዊ ለውጢክትገብር ከም ዘለዋ ብዙሓት ተንተንቲ ኩዕሶ እግሪዝሰማምዑሉ ሓቂ ኮይኑሎከኣ ባዕሉ ኣመዝጊቡ ሁድሶን ኦዶይ ማልያ ቸልሲጌሩ ካብ ዝተሰለፈለን ትሸዓተ ጸወታታት ኣርባዕተሽቶታት ከመዝግብ ከሎ ሓሙሽተ ከኣ ንሽቶ ዝኾናኰዓሳሱ ሰሪሑሎ ንብሉጽ ብቕዓት እዚ ተጻዋታይኣብ ግምት ብምእታውዩ ኸኣ ሃዛርድ ማዕከናት ዜናብዛዕብኡ ንዝብለኦ ዕሽሽ ኢሉ ኣእጋሩ ኣብ ሜዳብኸመይ ይጎያ ጥራይ ክሓስብ ከም ዘለዎ ዝምዕዶዘሎ ሃዛርድ ኣብ ጸወታ ኩዕሶ እግሪ ንኽልተ ኣዋርሕብሉጽ ጸኒሕካ ድሕሪ ክልተ ወርሒ ከም ዘይነበርካክትከውን ትኽእል ኢኻ በሃላይዩ ሽምን ብቕዓትንእዚ መንእሰይ ተጻዋታይ ብተደጋጋሚ ክለዓል ካብዝጅምር ፔድሮ ዊሊያምን ሃዛርድን ከም ዘይቀሰኑምስ ስታንፎርድ ብሪጅ ቅርበት ዘለዎም ወገናትይዛረቡ እዚ ይኹንምበር ሃዛርድ መጻኢኡ ገና ኣብቸልሲ ከም ዘሎዩ መሊሱ ሃዛርድ ኣብ እንግሊዝክሳብ ዝሃለና እንግሊዛዊ ተጻዋታይ ኣብ ሜዳ ክረአየገድስ ክብልዩ ብሕጽር ዝበለ መልሲ ሂቡ።
Technology,ፍሌጥ ማሕበራዊ መርበብ ሓበሬታ ፌስቡክ ካሜራ ዝተገጠመሉ መነፀር ሰሪሑ ምቕራቡ ተገሊፁ። እቲ መነፀር ምስ ፍሉጥ ትካል ኣፍራዪ መነፀር ሬይ ባንን ካምፓኒ ኣውሮፓ ምስ ዝኾነ ኢስሎርሊክሳቲካ ብምትሕብባር ዝተሰርሐ ከምዝኾነ እተገለፀ እንትኸውን፥ ሰባት ብቐሊሉ ገይሮም ክጥቀሙሉ ይኽእሉ ኢዮም ተባሂሉ፡፡ ተጠቀምቲ እቲ መነፅር ፎቶታት ብቐሊሉ ምልዓል ንኽኽእሉ ተገይሩ ዝተሰርሐ ከምዝኾነ ተዘሪቡሉ፡፡ ፎቶ ካብ ምልዓል ብተወሳኺ መዘራረቢን መዳመፂን ዝተገጠመሉ እንትኸውን፥ ተጠቀምቲ እቲ መነፅር ብቐሊሉ ናይ ስልኪ መልእኽቲታት ክለዋወጡ ዘኽእሎም ኢዩ ተባሂሉ፡፡
Technology,ጠለፍቲ ሓበሬታ ክሳብ ሕዚ ካብ ዝተረኣዩ ዘረፋታት ዓቢዪ ዝተብሃለ ዘረፋ ዲጂታል ገንዘብ ከምዝፈፀሙ ተገሊፁ። ሰረቕቲ ሓበሬታ ኣብ ታሪኽ ዲጂታል ገንዘብ ኣብ ሓደ እዋን ዝተፈፀመን ብዙሕ ዝተብሃለሉን 600 ሚሊየን ዶላር ኣሜሪካ ከምዝዘረፉ ተሓቢሩ። ጠለፍቲ ሓበሬታ ብሎክቼይን ሳይት ኣብ ዝኾነ ፖሊ ኔት ዎርክ ኮምፒውተር ተቓላዕነቱ ብምጥቃም 600 ሚሊየን ዶላር ዋጋ ዘለዎም ብኣሽሓት ዝቑፀሩ ኤተር ክሪፕቶ ቶክኖችን ከምዝዘረፉ ተሓቢሩ። ክሪፕቶ ቶክን ሚስጢራዊ ዓይነት ገንዘብ እንትኸውን፥ ሓደ ንብረት ወይ እውን ዝተወሰነ ኣጠቓቕማ ዝውክልን ኣብ ብሎክቼይን ዝቕመጥ ሃፍቲ ኢዩ ተባሂሉ። ቶክኖች ንኢንበስትመንት ዕላማ፣ ሃፍቲ ንምኽዕባት ወይ እውን ዕድጊት ንምፍፃም ዘገልግሉ ኢዮም፡፡ ኣብ ፖሊ ኔትዎርክ ዝተፈፀመ ጠለፋ ከም ኮይንቼክን ኤምቲ ጎክስን ዝበሉ ዲጂታል ስርዓት ገንዘብ ካብ ዝተፈፀሙ ናይ ቀረባ እዋን ጥሕሰታት ሓበሬታ እንትነፃፀር ብመጥ ዝዓበየ ኢዩ ተባሂሉ ንቢቢሲ ፀሪሑ መርበብ ድሕንነት ሓቤታ ገሊፁ።
Technology,ሚኒስቴር ኢኖቬሽንን ቴክኖሎጂን ዝደገፎ ጀማሪ ትካል ቴክኖሎጂ መብሰሊ ግዜኦም ካብ 6 ሰዓት ናብ ሓደ ሰዓት ዘውርድ መብሰሊ “ስቶቭ” እናፍረየ ምዃኑ ተገሊፁ። እቲ ትካል፥ ካብ ሓተላ ቡን፣ ካብ ገረባ ጫት፣ ካልኦትን ዝተወገዱ ረሳሓት ሓይሊ ንምስራሕ ዘኽእልን ንሳቶም ዝጥቀምን ስቶቭ ኢዩ እናፍረየ ዝርከብ። እቶም መብሰሊታት ምስ ከባቢ ዝስማዕምዑን ብኽነት ዝንክዩን ከምዝኾኑ ዝተገለፀ እንትኸውን፥ ኣብ መዓልቲ ክሳብ 200 ዝበፅሕ “ቋይቶን ዝብል መፀውዒ ዝተውሃቦ ስቶቭ ናይ ምፍራይ ዓቕሚ ከምዝበፅሐ ተሓቢሩ። ሚኒስትር ዲኤታ ኢኖቬሽንን ቴክኖሎጂን ኣሕመዲን መሓመድ፥ ትካሎም ጀመርቲ ትካላት ቴክኖሎጂ ዝድግፈሉ “ኣዋጅ ጀመርቲ ትካላት ቴክኖሎጂ ኣዳሊዩ ንኽፀድቕ እናተፀበየ ከምዝኾነን እቲ ኣዋጅ ከምዚ ዝበሉ ፀገማት ከምዝፍትሑን ምግላፆም ካብቲ ሚኒስቴር ዝረኸብናዮ ሓበሬታ የረድእ።
Technology,ኩባኒያ ማይክሮሶፍት ለዊንዶውስ-10 ኦፕሬቲንግ ሲስተም ዘቕርቦም መፀገኒ ድሕንነት ኣብ 2025 ጠጠው ከምዘብልን ኣብ መወዳእታ እዚ ወርሒ ዋና መማሓየሺ ሲስተም ዊንዶውስ ኦፕሬቲንግ ዕላዊ ንምግባር ከምዝሓሰበ ገሊፁ። እቲ ኩባኒያ ቅድሚ ሕዚ መመሓየሺ ዊንዶውስ-10 ዕላዊ እንትገብር ናይ መወዳእታ ኦፕሬቲንግ ሲስተም ኢዩ ይበል እምበር ሕዚ ግን ሓሳቡ ከምዝለወጠ ዕላዊ ገይሩ። ምስ እዚ ተተሓሒዙ እቲ ኩባኒያ ከም ኣቆፃፅራ ኣውሮፓውያን 14 ጥቅምቲ 2025 ጀሚሩ ንሆም ይኹን ንፕሮፌሽናል ቨርዥናት ሓደሽቲ ምዝማናት ወይ እውን ፅገናታት ድሕንነት ኣይህልዉን ኢሉ፡፡ ዋላ እኳ ተጠቀምቲ ዊንዶው-7 ከም ኣቆፃፅራ ኣውሮፓውያን ካብ 2020 ንደሓር ዝመና ድሕንነት እንተተቛረፀ፥ ትካላት ንግዲ ግን ንዊንዶውስ-7 ፕሮፌሽናልን ዊንዶውስ-7 ኢንተርፕራይዝ ዝመናታት ንምርካብ ነቲ ማይክሮሶፍት ክፍሊት እናፈፀሙ ይርከቡ። ወሃብቲ ርኢቶ ከምዝገለፁዎ፥ እቲ ሓዱሽ ኦፕሬቲንግ ሲስተም 11 ቁፅሪ ካብ መሃብ ካሊእ ሽም ከምዝወሃቦ ምግላፆም ንቢቢሲ ብምፅራሕ ኢመደኤ ፀብፂቡ።
Technology,መንግስቲ ናይጀርያ ትዊተር ኣብታ ሃገር ንዘይተወሰነ ግዜ ከወንዝፎ ምዃኑ ሚኒስትር ሓበሬታ ኣፍሊጡ። እቲ ውሳነ “ትዊተር ብተደጋጋሚ ሃለዋት ናይጀርያ ዝፈታተን ንጥፈታት ይካየደሉ ስለ ዘሎ’ዩ” ተባሂሉ። ትዊተር እቲ ትማሊ ዓርቢ ዝወጽአ መግለጺ “ኣዝዩ ዘሻቕል” ክብል ገሊጽዎ። ትዊተር “ናይ ፕረዚደንት ናይጀርያ ሙሓመድ ቡሃሪ ጽሑፍ ሕግን ስሪትን ትካለይ ዝጠሓሰ እዩ” ብዝብል ካብ ገጽ ትዊተር ምስ ኣለዮ ድሕሪ ሒደት መዓልትታት ኣብ ዘሎ ግዜ መንግስቲ ናይጀርያ ንትዊተር ክእግዶ ምዃኑ ኣፍሊጡ። እንተኾነ መንግስቲ ናይጀርያ ኣብቲ ዝሃቦ መግለጺ ብዛዕባ እቲ ካብ ገጽ ትዊተር ዝተኣለየ ጽሑፍ ፕረዚደንት ቡሃሪ ኣይጠቐሰን። ሚኒስትሪ ሓበሬታ ናይጀርያ ላይ መሓመድ ኣመሪካዊ ናይ ማሕበራዊ ሚድያ ኩባንያ ትዊተር ጽሑፍ ፕረዚደንት እታ ሃገር ዝተኣለየሉ መገዲ “ገጽ ረአ” ክብል ነቒፍዎ ነይሩ።
Technology,ህንዲ ዘውፅኣቶ ሓድሽ ሕጊ ብሕትና ኣመልኪቱ ዋትስኣፕ ኣብ ልዕሊ መንግስቲ ህንዲ ክሲ ከምዝመስረተ ኣፍሊጡ። ኣብ ወርሒ ለካቲት መንግስቲ ህንዲ ኣብ ማሕበራዊ መራኸቢታት ዝዝርጋሕ ሓበሬታ ንምቁፅፃር ሓድሽ መምርሒታት ኣተኣታትዩ እዩ። ብመሰረት እዚ እቲ ሓድሽ ዲጂታዊ ሕጊ ንፖሊሲ ብሕትና ኣገልግሎት ዋትስኣፕ ዝግህስ እዩ ተባሂሉ። ከባቢ 400 ሚልየን ተጠቀምቲ ዋትስኣፕ ዘለዋ ህንዲ ዝበዝሑ ተጠቀምቲ እቲ መተግበሪ ዝርከቡላ ሃገር እያ። መንግስቲ ንማሕበራዊ መራኸቢታት ኣመልኪቱ ዘውፅኦ መምርሒ ናይ ፅሑፍ መልእኽቲ ንምልእኣኽ ዘኽእሉ መተግበሪታት ንመሰረታዊ ለኣኺ እቲ ሓበሬታ ግልፂ ክገብሩ ይጠልብ። ስለዝኾነ ዋትስኣፕ እቲ ሓድሽ መምርሒ ሕገ መንግስታዊ ኣይኮነን ብምባል እዩ ጥርዓኑ ናብ ላዕለዋይ ቤት ፍርዲ ደልሂ ኣቕሪቡ። ዋትስኣፕ ኣብ ዘውፅኦ መግለፂ፥ ንፍልፍል ናይ ፅሑፍ ምልእኣኻት ንምክትታል ዝጠልብ ሕጊ ዳርጋ ናይ ነፍሲ ወከፍ መልእኽቲ ኣሰር ኣፃብዕ ከም ምሓዝ ምዃኑ ገሊፁ።
Technology,ንሰራሕተኛታትን ምምሕደርን ኣቢያተ ትምህርቲ ዝርገሐ ቫይረስኮሮና ንምክልኻልን ኣብ ስራሕቲ ቁፅፅር ግንዛብ ንምፍጣርን ዝሕግዝ “ኮቪድ-19 ኢትዮጵያ” ዝተብሃለ መተግበሪ (ኣፕሊኬሽን) ዕላዊ ኮይኑ። ብምትሕብባር ሚኒስትር ጥዕናን ሚኒስቴር ትምህርቲን ዝተዳለወ እቲ መተግበሪ፥ መምርሒ መከላኸሊ ቫይረስኮሮና መሰረት ዝገበረ ኢዩ ተባሂሉ። እቲ መተግበሪ ዳህሳስ ሕማማት፣ ስራሕቲ መረዳድኢን ተሳትፎ ማሕበረሰብን ከምኡ እውን ኣብ ኮሎም ብርኪታት ብዛዕባ ዘለዉ ሓላፍነታት ግንዛበ ዝህብ ከምዝኾነ ካብ ሚኒስቴር ጥዕና ዝረኸብናዮ ሓበሬታ የረድእ።
Technology,ብ3 ሚሊየን ዩሮ ዝተሃነፀ ጣቢያ መቐቢሊን መቆፃፀሪን ሳተላይት ብዝሃ ሓበሬታ ተመሪቑ። እቲ ጣቢያ ስፔስ ሳይንስን ቴክኖሎጂን ኢትዮጵያ ዝተሃነፀ እንትኸውን፥ ኣብ ማእኸል ኦብዘርቫቶሪን ምርምርን አንጠጦ ኢዩ ተሃኒፁ። ባህጊ ሓበሬታ ሳተላይት ብዓይነት፣ ፅርየትን መጠንን ብምምላእ እቲ ሓበሬታ ንዝተፈላለዩ ተግባራት ልምዓት ምውዓል ዘኽእል ጣቢያ ኢዩ ተባሂሉ። በዝተበታተነ መገዲ ዝርከብ ሓበሬታ ሳተላይት ኣብ ሓደ ማእኸል ንክኸውነ ዘኽእል ኢዩ እውን ተባሂሉ። ሳተላይት ምስ ዘለወን ሃገራት ብነፃን ምትሕብባርን ዝውዕል ስምምዕነት ብምፍፃም ነዝተፈላለዩ ኣገልግሎታት ዝወዕሉ ሓበሬታታት ሳተላየት መጥቃም ዘኽአል ኢዩ ክብል ግዜኢ ፀብፂቡ።
Technology,ኤጀንሲ ማኔጅመንት ትራፊክ ኣዲስ ኣበባ ቅፅዓት ትራፊክ ብሞባይል ንምኽፋል ዝሕግዝ መተግበሪ ዕላዊ ገይሩ። እቲ መተግበሪ ኣወሃህባ ግልጋሎት ዝተሳለጠ ብምግባር ኣሽከርከርቲ ካብ ምንግልታዕ ዘድሕን ከምዝኾነ ዋና ዳይሬክተር እቲ ኤጀንሲ ኢንጂነር ጅሬኛ ሄርጳ ተዛሪቦም፡፡ እቲ መተግበሪ፥ ደምቢ ትራፊክ ተመሓላሊፎም ዝተረኸቡ ኣሽከርከርቲ ኣብ ዘለዉሉ ቦታ ኮይኖም ቅፅዓቶም ንኽኸፍሉ ዝሕግዞም ኢዩ ምባሉ ግዜኢ ፀብፂቡ፡፡ እቲ ክፍሊት ብሕብረት ስራሕ ባንኪ ኦሮሚያን ኣገልግሎት ኢ-ብር ብዝህቡ ውልቀ ባንኪታትን ኣቢሉ ዝፍፀም ከምዝኾነ ተገሊፁ፡፡
Technology,መሰረቱ ኣብ ጀርመን ዝገበረ ኩባኒያ ዓይኒ ፎቶ ብምልዓል /ስካን/ብምግባር ኣብ ውሽጢ ሰለስተ ደቒቕ ኮቪድ-19 ዝምርምር መተግበሪ ሞባይል /ኣፕሊኬሽን ምስርሑ ኣፍሊጡ። እቲ ሰለስተ ደቒቕ ይወስድ ዝተብሃለ መመርመሪ 95 ሚኢታዊ ውፅኢታዊ ኢዩ ተባሂሉ፡፡ እቲ መተግበሪ ብዘበነዎት ተንቀሳቐስቲ ስልኪታት ብምጥቃም ነቲ ቫይረስ ከምዘለሊ ተገሊፁ ዘሎ፡፡ ኣብ ውሽጢ ደቓይቕ ስካን ብምግባር ብሚሊየን ዝቑፀር ውፅኢት ከምዝህብ ተሓቢሩ፡፡ እዚ ድማ ከም ኩዕሾ እግሪ ዝበሊ ሰባት ብበዝሒ ኣብ ዝእከቡሎም ምድላዋት ምርመራ ንምግባር ከምዝሕግዝ እቲ ኩባኒያ ገሊፁ፡፡ እቲ መተግበሪ ኣብ ንግዲ ቦታ ዘውዕሉ ኩባኒያታት ኣብ ወርሒ 570 ዶላር ክኽፍሉ ትፅቢት ይግበረሎም፡፡ እዋኑ ብትኽክል ኣየቐመጠን እምበር ናብ ውልቀ ሰባት ንምብፃሕ ትልሚ ከምዘሓዘ እውን እቲ ኩባኒያ ኣፍሊጡ ኢዩ፡፡
Technology,ኢትዮ ቴሌኮም ኣገልግሎት ኢንተርኔት ራብዓይ ትውልዲ ኤል ቲ ኢ አድቫንስድ ኣብ ምብራቕ ሪጂን ኣጀሚሩ። ጅግጅጋ፣ ጎዴ፣ ፊቅ፣ ደገሃቡር፣ ቀብሪ በያህ፣ ዋርዴር እና ቀብሪ ደሀር ተጠቀምቲ እቲ ኣገልግሎት ዝኾና ከተማታት ኢየን። እቲ ኣገልግሎት ልዑል ኣገልግሎት ሞባይል ዳታት ኢትዮ ቴሌኮም ምጥቃም ዘኽእል ኢዩ ዝብል ትፅቢት ኣሎ። ዋና ፈፃሚት ስራሕ ኢትዮ ቴሌኮም ወይዘሪት ፍሬህይወት ታምሩ፥ ተበፃሕነት ኣገልግሎት ኢንተርኔት ራብዓይ ትውልዲ ኤል ቲ ኢ ኣድቫንስድ ንከህሉ ሰራሕተኛታት እቲ ኩባኒያ ንዝገበርዎ ፃዕሪ አመስጊነን።
Technology,ብጠለፍቲ መርበብ ሓበሬታ ካብ ሞንጎ ዝተጠለፈሎም 533 ሚሊየን ተጠቀምቲ ፌስቡክ እቶም ልዕሊ 12 ሺሕ ኣብ ኢትዮጵያ መሰረቶም ዝገበሩ ኣካውንታት ፌስቡክ ይርከቡዎም ተባሂሉ። ጠለፍቲ ሓበሬታ ካብ ፌስቡክ ዝሰረቑዎ ሓበሬታ ውልቀሰባት ኣብ ህዝባዊ ፎረም ናፃ ጠለፍቲ ሓበሬታ ከምዝርከብ ኢዩ ብሌፒንግ ኮምፒዩተር ፀብፂቡ ዘሎ። እቲ ካብ ተጠቀምቲ ፌስቡክ ዝተሰረቐ ሓበሬታ ንፈለማ እዋን ብጠለፍቲ ንኣባላት ምሻጥ ዝጀመረ ከም ኣቆፃፅራ ኣውሮፓውያን ካብ ወርሒ ሰነ 2020 ጀሚሩ ኢዩ ተባሂሉ። ዝተጠለፈ ሓበሬታ ብቀንዱ ተጠቀምቲ ህዝባዊ ክገብሩዎም ዘይደልዩዎም ሓበሬታታት ከምዝኾኑ እቲ ፀብፃብ ኣመልኪቱ። ካብ ሞንጎ ዝርዝር ዝተሰረቑ ተጠቀምቲ ፌስቡክ ድማ ስልኪ ቁፅሪ፣ መለለዪ ፌስቡክ፣ ሽም፣ ፆታ፣ ኣድራሻ፣ ፍቕራዊ ርክብን መዓልቲ ልደትን ከምዝርከቡዎ ተሓቢሩ። ኣብ ኢትዮጵያ እውን ናይ 12 ሺሕን 753 ተጠቀምቲ ፌስቡክ ናይ ውልቀ ሓበሬታታት ኣብ ኢድ ሰረቕቲ ሓበሬታ ከምዛተወ ተገሊፁ።
Technology,ንዲጂታል ኢኮኖሚ ዘጠናኽር ሬድፎክስ ዝተብሃለ ማእኸል ሓበሬታ ዕላዊ ኮይኑ። እቲ ማእኸል ዕላዊ እንትግበር ዝተረኸቡ ሚኒስትር ዲኤታ ገንዘብ ዶክተር ኢዮብ ተካልኝ፥ “ሓበሬታ ሓዱሽ ነዳዲ ኢዩ” ክብሉ ገሊፆምዎ፡፡ ምጥንኻር መሰረተ ልምዓት ዲጂታል፥ ኣብ ጥዕና፣ ሕርሻን ካልኦት ዓውዲታትን ዘለዎ ኣስተዋፅኦ ዕዙዝ ከምዝኾነ ገሊፆም፡፡ ሬድፎክስ ንነዋሕቲ ዓመታት ኣብ ዘፈር ቴሌኮምን ቴክኖሎጂ ሓበሬታን ልምዲ ብዘኻዕበቱ ዳያስፖራታት ኢትዮጵያ ዝተጣየሸ ኢዩ፡፡ እቶም ሚኒስትር ዲኤታ፥ ዳያስፖራታት ኣብቲ ዓውዲ ብምውፋሮም ዘለዎም ናእዳ ምግላፆም ካብ ሚኒስቴር ገንዘብ ዝረኸብናዮ ሓበሬታ የረድእ፡፡
Technology,ጃፓናዊ ቢልዮነር ያሱኩ ማእዛዊ ብኤለን መስክ እትውነት ስፔስ ኤክስ ገይሩ ኣብ ከባቢ ወርሒ ንዝገብሮ ዑደት ሸሞንተ ሰባት ብዘይክፍሊት ምስኡ ንኽጉዓዙ ዕድመ ኣቕሪቡ። ቢልዮነር ያሱኩ ማእዛዊ ብትዊተር ብቪድዮ ኣሰንዩ ኣብ ዝልኣኾ መልእኽቲ፥ “እዚ ዕድመ ንኹሉ ህዝቢ ዓለም ዝምልከት እዩ፤ ካብ ዝተፈላለየ ድሕረ ባይታ ዝመፅኡ ሰባት ክፅንበሩኒ ድማ ድሌተይ ኢዩ” ብምባል ድሌት ዘለዎ ሰብ ነዚ ዕድል ተኻፋሊ ንኽኸውን ቅጥዕታትን ዝርዝራዊ ትሕስቶን ዝመልኡሉ ጥብቆን እውን ኣብ ትዊተሩ ለጢፉ ኣሎ። ኩሉ ወፃኢታት ባዕሉ ከምዝሽፍኖ ዝገለፀ ቢልዮነር ያሱኩ፥ እቶም ምስኡ ናብ ጠፈር ዝጉዓዙ ሸሞንተ ሰባት ዝኾነ ይኹን ወፃኢ ከምዘይብሎም ኣፍሊጡ። እቲ ውጥን ናይ ጉዕዞ ኣብ 2023 ዝግበር ኮይኑ ‘ዲር ሙን’ ዝብል ስም ተዋሂብዎ ኣሎ።
Technology,ካናል ፕላስ ቻናል ሳተላይት ቴሌቪዥን ፈረንሳይ ኣብ ኢትዮጵያ ኣብ ቀረባ እዋን ብዝተፈላለዩ ቻናላት ቴሌቪዥን ንተረባሕቲ ኣገልግሎት ከምዝጅምር ኣፍሊጡ። እቲ ትካል ኣብ ቀረባ እዋን ምስ ኢዩቴልሳት ሰነድ ስምምዕነት ዝኸተመ እንትኸውን፥ ፈነውኡ ብኢዩቴልሳት 7ሲ ቻናላት ከምዘመሓላልፍ ተገሊፁ። ንኢትዮጵያውያን ብስሩዕን ዝለዓለ ፅርየትን ዝቐርቡ ኣስታት 50 ዝኾኑ ቻናላት ንምብፃሕ ምድላዋቱ ከምዝዛዘመ እውን ተገሊፁ። እዚ ድማ ብሮድካስት ኢንዱስትሪ ኢትዮጵያ ንምዕባይን እቲ ቻናል ትሕቲ ሰሃራ ተበፃሕነቱ ንምስፋሕ ዝገብሮ ፃዕሪ ዝሕግዞ ኢዩ ተባሂሉ።
Technology,ደቡብ ኣፍሪካ ኣሜሪካዊ ቢሊየነር ኤለን መስክ ካርቦን ብምኽዛን ወይ እውን ብመሓዝ ጉድኣት ከባቢ ኣየር ክንኪ ዝኽእል ቴክኖሎጂ ንዘቕረበ ኣካል 100 ሚሊየን ዶላር ሽልማት ኣሰናዲኡ። ስፔስ ኤክስን ብሓይሊ ፀሓይ ዝሰርሓ ተሸከርከርቲ ዘፍሪዩ ትካላት ኩባኒያ ቴስላ ዝመስረተ ኤለን መስክ፥ ኣብ ዓለም 185 ቢሊየን ዶላር ብመሓዝ ቀዳናይ በዓል ሃፍቲ ዓለም ኢዩ። ኤለን መስክ ኣብ ትዊተር ገፁ ከምዝገለፆ፥ ካርበን ክሕዝ ዝኽእል ፅቡቕ ቴክኖሎጂ ንዘቕረበ 100 ሚሊየን ዶላር ከምዘበርክት ኢዩ። ካርበን ምኽዛን ማለት ካርበን ካብ ፍልለፍሉ ብመሓዝን ብምኽዛንን ኣብ ውሽጡ ዘሎ ከባቢ ኣየር ዝጎድእ ጋዝ ምውጋድ ማለት ከምዝኾነ ሓበሬታታት ይሕብሩ። ኣብ ዓለም፥ ዝተፈላለዩ ኩባኒያታት ቴክኖሎጂን ቅልቀ ሰባትን ቅድሚ ሕዚ ካርበን ዝሕዝ ቴክኖሎጂ ንምስራሕ ፃዕሪ እናገበሩ ይርከቡ።
Technology,ኣብ ክፍለ ከተማታት ቂርቆስ፣ አራዳን ኮልፌ ቀራኒዮን ብብር 280 ሚሊየን ወፃኢ ብምግባር ዝተሃነፁ መሰረተ ልምዓታት ኣይስቲ ተመሪቖም። ምክትል ከንቲባ ምምሕዳር ከተማ ኣዲስ ኣበባ ወይዘሮ ኣዳነች ኣቤቤን ካልኦት ሓለፍቲ ስራሕን ኣብ መሰረተ ልምዓት ቂርቆስ ብምርካብ ዑደት ኣካይዶም። እቲ ህንፀት መሰረተ ልምዓታት ነተን ክፍለ ከተማታት ብምትእስሳር ኣወሃህባ ግልጋሎት ቅልጡፍ ንክኸውን ዝገብር ኢዩ ተባሂሉ።
Technology,ዩትዩብ ምስ ቲክቶክ ዝመሳሰልን ዝወዳደርን ሓዲሽ መተግበሪ ሰሪሑ ኣብ ህንዲ ክፍትኖ ምዃኑ ገሊፁ። ዩትዩብ ኣብዚ ሓዲሽ ዝዝርግሖ ዘሎ መተግበሪ ሓደ ተንቀሳቓሲ ምስሊ ካብ 15 ካልኢት/ሰከንድታት ዘይበዝሕ ገይሩ ከምዘዳልውን ምስቲ ብቻይና ዝውነን ቲክቶክ ዝመሳሰል ከምዘለዎን ገሊፁ’ሎ። ኣብ ወርሒ ሰነ ኣብ ሞንጎ ህንድን ቻይናን ኣብ ዶባትን ዘሎ ወጥሪ ምስ ወሰኸ ህንዲ ንቲክቶክን ካልኦት 58 ብቻይና ዝውነኑ መተግበሪታትን ኣብ ህንዲ ከይሰርሕ ከምዝኣገደቶ ዝዝከር እዩ። ህንዲ ሓንቲ ካብተን ዝበዝሑ ዓማዊል ቲክቶክ ዘለዉዋ ሃገር ኮይና ኣብ ህንዲ ልዕሊ 120 ሚልየን ተጠቀምቲ ቲክቶክ ነይሮም። ዩትዩብ ነዚ ሃጓፍ ተጠቒሙ’ዩ ነቶም ዓማዊል ቲክቶክ ዝነበሩ በዚ ሓዲሽ ዝሰርሖ መተግበሪ ከስልሎም ወጢኑ ዘሎ። እንተኾነ ኣብ ውሽጢ ህንዲ ዝፈረያ ተመሳሰልቲ መተግብሪታት ስለዘለዋ ንዩቱዩን ዓቢ ብድሆ ክኾኖ ከምዝኽእል ይግለፅ።
Technology,ውፅኢት ምርመራ ላቦራቶሪ ኮቪድ 19 ንተመርመርቲ ብመልእኽቲ ፅሑፍ ሞባይል 8335 ንምፍላጥ ዘኽእል ኣሰራርሓ ምጅማሩ ኢኒስቲትዩት ጥዕና ሕብረተሰብ ኢትዮጵያ ኣፍሊጡ። ብመንፅር ምዕባይ ስርዓት መረዳእታ ላቦራቶሪ ብዙሓት ስራሕቲ ከምዝተሰርሑ ዝሓበረ እቲ ትካል፥ ቅድመ ሐዚ ብወረቐት ዝለኣኽ ዝነበረ ፀብፃብ ብኤሌክትሮኒክስ ብምግባር ስራሕቲ ብህፁፅ ተበፃሒ ምግባር ከምዝተኽኣለ ተገሊፁ። ውፅኢት ምርመራ ላቦራቶሪ ቫይረስኮሮና ምስ ኢትዮ ቴሌኮም ብምትሕብባር 8335 ብምጥቃም ኣብ ውሽጢ ሰለስተ ሰዓታት ንተመርመርቲ ብመልእኽቲ ፅሑፍ ኤሌክትሮኒክስ (SMS) ንክበፅሖም ምግባር ምጅማሩ እውን ተሓቢሩ። እዚ ንምግባር እቶም ተመርመርቲ ትኽክለኛ ቁፅሪ ቴሌፎኖም ከመዝግቡ ከምዝግባእ እውን ተገሊፁ።
Technology,ፌስቡክን ትዊተርን ሩሲያ ኣብ መረፃን ካልኦት ጉዳያትን ትገብሮ ኢድ ኣእታውነት ዝተፈጠሩ ኢዮም ንዝበሉዎም ገፃት ከምዝዓፀዉ ኣፍሊጦም። እቲ ስጉምቲ ንመንግስቲ ሩሲያ ቅርቢ ዝኾነን ከም ኣቆፃፅራ ኣውሮፓውያን 2016 ኣብ ኣሜሪካ ዝተሳለጠ መረፃ ኢዱ አእቲዩ ተባሂሉ ዝኽሰስን ኤጀንሲ ምርምር በይነ መረብ ሩሲያ (ኣይ ኣር ኤ) ተተሓሒዙ ዝተወሰደ ከምዝኾነ ተሓቢሩ። ካብዚ ሓሊፉ ድማ ክልተ ወርሒ ዝተረፎ ፕዚዳንት ትራምፕን ጆ ባይደንን ኣብ ዝነሓንሑሉ መረፃ ኣሜሪካ ፅዕንቶ ንምፍጣር እናተንቀሳቐሰ ምዃኑ ተገሊፁ ኢዩ። ብመሰረት እዚ ኩባኒያ ፌስቡክ ሓፂር መርበብ ምትእስሳር ዘለዎምን ናይ ሩሲያ ኢድ ኣለዎም ዝበሎምን ኣካውንትታትን ገፃትን ምዕፃዉ ኣፍሊጡ። ፌስቢክ ኣብቲ ዝገበሮ ወፍሪ ዝዓፀዎም 13 ኣካውንትታትን ክልተ ገፃትን፥ ትኹረቶም ኣብ ኣሜሪካ ንዝግበሩ ህዝባዊ ዘተታት ዝገበሩ ከምዝነበሩ ኣገንዚቡ።
Technology,ብኢትዮጵያዊ መንእሰይ ናኦል ዳባ ዝተምሃዛ ክልተ ውፂኢታት ፈጠራ ድሮንን መለክዒ መጠን ረስኒ ቫይረስ ኮሮናን ዕላዊ ኮይነን። እተን ብመንእሰይ ዝተመሃዛ ውፅኢታት ፈጠራ፥ ንግልጋሎት ሕርሻን ዘፈር ኮሙዩኒኬሽንን ዝውዕላ ክልተ ድሮናትን ካብ ንኽክእ ኢድ ናፃ ዝኾነ መለክዒ መጠን ረስኒ ቫይረስ ኮሮናን ኢየን። እተን ውፅኢታት ፈጠራ ንመንፀጊ ፀረ-ፃህያይን ኣብ ንሕብረተሰብ ብርሑቑ ሓበሬታ ንምብፃሕን ዘኽእላ ከምዝኾና ተገሊፁ። በዓል ዋና ምህዞ መንእሰይ ናኦል ዳባ፥ እተን ውፅኢታት ፈጠራ ኢትዮጵያ ንዝጀመረቶ ጉዕዞ ምዕባለ ንምሕጋዝ ብዝብል ከምዘበርከተን ገሊፁ። ዓምለኸ ስግኣተ ጥዕና ኮይኑ ዘሎ ለበዳ ቫይረስ ኮሮና ንምክልኻል ነቶም መሳርሒታት ቅድሚያ ከምዝሃቦም እውን ኣብሪሁ። እታ ንዓውዲ ሕርሻ ተገልግል መንፀጊት ፀረ-ፃህያ ድሮን 10 ሊትሮ ኬሚካል ናይ መሓዝ ዓቕሚ ዘለዋን ኣብ ሓደ እዋን 65 ሄክታር መሬት ምንፃግ ትኽእልን እንትትከውን፥ እዚ ድማ ጉልበት ሓይሊ ሰብ ዝንኪ ኢዩ ተባሂሉ። እታ ካልአይቲ ውፅት ፈጠራ ድሮን ድማ ንማሕበረሰብ ሓበሬታ ብምብፃሕ ብዛዕባ ቫይረስ ኮሮና ግንዛበ ዝፈጥሩ መልእኽቲታት ንምምሕልላፍ ከምዝሕግዝ ተገሊፁ።
Technology,ማሕበር ልምዓት ትግራይ ብምኽንያት ለበዳ ሕማም ቫይረስ ኮረና ዝተቋሪፀ ከይዲ ምምሃር ምስትምሃር ዝትኽእ ሞባይል ሆትላይን ተተኣታቱ ምህላው ተገሊፁ። እታ ማሕበር ምስ ትካል ገባሪ ሰናይ “ሴቭ ዘ ችልድረን” ብምትሕብባር ሪድ ዋን (READ ONE) ዝተብሃለ ፕሮጀክት ካብ መስከረም 2015 ክሳብ ነሓሰ 2018 ዓ/ም/ፈ ተግባራዊ ምግባራ ይዝከር። እቲ ፕሮጀክት ኣብ ምዕባይ ክእለት ምንባብን ምፅሓፍን ኩለመዳይ ተሳትፎ ማሕበረሰብ ብምጥንኻር ኣብ 10 ወረዳታት ዝርከባ 336 ቀዳማይ ብርኪ ኣብያተ ትምህርቲ ካብ ቀዳማይ ክሳብ ራብዓይ ክፍሊ ንዝምሃሩ ተምሃሮ ተረባሕቲ ዝኾኑሉ ዕድል ፈጢራ እያ። ካብዚ ሓሊፉ ፕሮጀክት ሪድ ቱ (READ TWO) ምስ ትካል ገባሪ ሰናይ “ክሪኤቲቭ ኣሶሼት ኢንተርናሽናል” ብምትሕብባር ካብ ወርሒ መጋቢት 2011 ዓ/ም ጀሚሩ ኣብ 241 ቀዳማይ ብርኪ ኣብያተ ትምህርቲ ወረዳታት ራያ ዓዘቦ፣ ጋንታ ኣፈሹም፣ ታሕታይ ማይጨውን ወልቃይትን ክትግበር ፀኒሑ። ይኹን እንበር ማሕበረሰብ መሰረት ዝገበረ ምዕባይ ክእለት ምንባብን ምፅሓፍን ትኹረት ብምግባር ኣብ ቀዳማይ ብርኪ ኣብያተ ትምህርቲ ካብ ቀዳማይ ክሳብ ራብዓይ ክፍሊ ዝምሃሩ ተምሃሮ ዝርብሕሉ ዝነበረ ፕሮጀክት፥ ክፍፅሞም ዝሓዞም መደባት ብሰንኪ ለበዳ ሕማም ቫይረስ ኮሮና ከምዝተቛረፀ ተሓቢሩ።
Technology,ብሮድካስቲንግ ኔትዎርክ ኦሮሞ(ኦ.ቢ.ኤን) ትግርኛ ሓዊሱ ብዝተፈላለዩ ቋንቋታት ንምብራቕ ኣፍሪካ ዘገልግል ካልኣይ ቻናሉ ብብርኪ ፈተነ ፈነውኡ ጀሚሩ። እቲ ቻናል “OBN Horn Of Africa” ዝብል ስያመ ዘለዎ እንትኸውን፥ ዕላምኡ ድማ ሃገራት ቀርኒ ኣፍሪካ ንምቅርራብን ምጥንኻርን ከምዝኾነ ተገሊፁ። ዜና፣ ፕሮግራምን ተሃድሶን ብቋንቋታት ትግርኛ፣ ኣፋን ኦሮሞ፣ ኢንግሊዘኛ፣ ዓረቢኛ፣ ሶማሊኛ፣ ሱዋሂሊ፣ ዓፋርኛ፣ ኣምሓርኛ፣ ሲዳሚኛ ወዘተ ከምዘተሓላልፍ እውን ተሓቢሩ።
Technology,ተመራመርቲ ቻይና ኣብ ውሽጢ 15 ደቒቕ ንቫይረስ ኮረና ክፈሊ ዝኽእል መሳርሒ ዕላዊ ገይሮም። ብሰብ ሞያታት ሕክምና መተንፈሲ ኣካላት ኣቢሉ ፈተነ ዝተገበረሉ መሳርሒ ኢዩ ተባሂሉ። እቲ መሳርሒ፥ ነቲ ቫይረስ ካብ ምፍላይ ብተወሳኺ ኣብ ዝተፈላለየ ብርኪ ዝርከቡ ኩነታት በቲ ቫይረስ ዝተጠቕዑ ሰባት ንምፍላይ ከምዝሕግዝ እውን ተሓቢሩ። እቶም ተመራመርቲ፥ ብቫይረስ ኮሮና ካብ ዝተለኸፉ 397 ሰባት ዝተኣከቡ ናሙናታት ብምጥቃም ኢዮም ፈተነ ኣካይዶም። ብመሰረት እዚ እቲ ሓዱሽ መሳርሒ እቲ ቫይረስ ናይ ምርግጋፅ ዓቕሙ 88 ነጥቢ 66 ሚኢታዊ ኮይኑ ተረኺቡ። አቲ ቫይረስ ናይ ምፍላይ ዓቕሙ ድማ 90 ነጥቢ 63 ሚኢታዊ ከምዝኾነ ኢዮም እቶም ተመራመርቲ ዝገለፁ። ለበዳ ሕማም ቫይረስ ኮሮና ብቕልጡፍ ንምፍላይ ኣብ ዝግበር ፃዕሪ እቲ ሓዱሽ መሳርሒ ሓጋዚ ኮይኑ ከገልግል ከምዝሕእል ተገሊፁ።
Technology,ትካል ቴክኖሎጂ ትዊተር ምስፍሕፋሕ ቫይረስ ኮሮና ንምዕጋት ብዝብል ሰራሕተኛታቱ ካብ ገዝኦም እንተይወፅኡ ስረሖም ክሰርሑ ኣዚዙ። እቲ ትካል ኣብ ሆንግ ኮንግ፣ ፓንን ደቡብ ኮሪያን ዝርከቡ ሰራሕታኛታቱ ኣብ ውሽጢ ገዝኦም ኮይኖም ናይ ምስራሕ ግቡአ ከምዘለዎም ገሊፁ። ብተወሳኺ ኣብ መላእ ዓለም ዝርከቡ 5 ሺሕ ሰራሕተኛታቱ ናብ ስራሕ እንተይኣተዉ ኣብ ገዝኦም ኮይኖም ስረሖም ንኽሰርሑ ከመዘበረታትዕ ኣፍሊጡ ኢዩ። እቶም ሰራሕተኛታት ንዝተወሰነ እዋን ኣብ ገዝኦም ኮይኖም ንምስራሕ ዘኽእሉዎም መገዲታት ከምዘመዓራረየ እቲ ትካል ገሊፁ ኣሎ። ሓላፊ ሃፍቲ ሰብ ትዊተር ጄኒፈር ክሪየር፥ ዋና ዕላማ እቲ ውሳነ ካብ ሰራሕተኛታቱን መላእ ዓለምን ዝርገሐ ቫይረስ ኮሮና ንምንካይ ኢዩ ኢሎም። ትዊተር እቲ ስጉምቲ፥ ቫይረስ ኮሮና ኣብ ሃገራት እስያ እናተስፋሕፈሐ ምምፅኡ ስዒቡ ካልኦት ኩባኒያታት ምስ ዝወሰደኦ ስጉምቲ ተመሳሳሊ ምዃኑ ተገሊፁ።
Technology,ፌስቡክ ምስ ለበዳ ሕማም ቫይረስ ኮሮና ተተሓሒዙ ኣብ ገፁ ዝወፅኡ መደናገርቲ ምልክታታት ከምዝእግድ ኣፍሊጡ። እቲ ኩባኒያ፥ ቫይረስ ኮሮና ንምክልኻል ዝሕግዙ ወይ ድማ ክከላኸሉ ዝኽእሉ ፍርያታት ኢዮም ብዝብል ኣብ ገፁ ዝጥቅዑ ምልክታታት ከምዝእግድ ኢዩ ዝገለፀ። ሽም ቫይረስ ኮሮና ብምፅራሕ ኣብ ገፁ ዝጠቅዑ ናይ ፍርያትን ግልጋሎትን ምልክታታት ከምዝእግድ ኣፍሊጡ ኣሎ። እቲ ቫይረስ ንምክልኻልን ካብቲ ቫይረስ ናፃ ንምዃንን ይሕግዙ ኢዮም ብዝብል ዝፍነዉ ምልክታታት በቲ ኩባኒያ ከምዝእገዱ ተገሊፁ። ንኣብነት “ናይ ኣፍ መሸፈኒ ምግባር ዝርገሐ እቲ ቫይረስ ንምክልኻል 100 ሚኢታዊ ውሕስና ኣለዎ” ዝብል ትሕዝቶ ዘለዎም ምልክታታት ከምዘይፈቅድ ኣፍሊጡ። ፌስ ቡክ እቶም ሰጉምቲታት ንምውሳድ ዝተበገሰሉ ምክንያት፥ ናይ ሓሶት ሓበሬታታት ኣይተከላኸለን ብዝብል ዝቐረበሉ ክሲ ስዒቡ ከምዝኾነ ተገሊፁ።
Technology,ኣግባብ ዘይኮኑ ምስሊታት ንምልዓል ዘይፈቅድ ዘበናዊ ስማርት ሰልኪ ዕላዊ ኮይኑ። “ቶን ኢ 20” ዝብል ሽም ዝተውሃቦ እቲ ዘበናዊ ስልኪ፥ ቶን ሞባይል ብዝተብሃለ ኩባኒያ ጃፓን ከምዝተምሃዘ ተገሊፁ። አቲ ስልኪ፥ ዓማዊል ብዝኾነ ይኹን መለክዒ ኣግባብ ዘይኮኑን ተቐባሊነት ዘይብሎምን ምስሊታት ንኽቐርፁ ፍቓድ ኣይህብን ተባሂሉ። ብመሰረት እዚ ተገልጋላይ ናይቲ ስማርት ስልኪ፥ ናይ ባዕሉ ይኹን ናይ ካልኦት ሰባት ጥራሕ ዝባን ምስሊን ኣግባብ ዘይኮኑ ተመሳሳሊ ምስልታትን ከልዕል ኣይኽእልን። እዚ ድማ እቲ ስልኪ ብብርኪ ዓለም ኣግባብ ዘይኮኑ ምስሊታት ንምውሳድ ፍቓድ ዘይህብ ፈላማይ ዘበናዊ ስማርት ስልኪ ክኸውን ገይሩዎ ኣሎ። እቲ ስልኪ ካብዚ ብተወሳኺ ኣግባብ ዘይኮኑ ምስሊታት ኢንተርኔት ብምጥቃም ካብ ጉግልን ካልኦት ገፃትን ንምውራድ ዘይፈቅድ ምዃኑ እውን ተገሊፁ።
Technology,ማሕበር ልምዓት ትግራይ(ማልት) 160 ቀዳማይ ብርኪ ኣብያተ ትምህርቲ እቲ ክልል መርሃ ግብሪ ዲጂታል ትምህርቲ ተረባሕቲ ንክኾና ከምዝገበረት ኣፍሊጣ። ኣተሓባባሪ ኢንፎርሜሽን ቴክኖሎጂ ማልት ኣይተ ንጉሰ ገብረክርስቶስ ከምዝበልዎ፥ ኣብ ክልል ትግራይ ብገመድ ኣልቦ(ዋይፋይ) ዝሳለጥ ዘሎ ከይዲ ምምሃር ምስትምሃር ድልየት ትምህርቲ ተምሃሮ ክብ ንክብል ገይሩ ኢዩ። ብታብሌት፣ ሞባይልን ላፕቶፕን ብምሕጋዝ ዝወሃብ ዘሎ መርሃ ግብሪ ትምህርቲ ተምሃሮ ሓምሻይ ክፍሊ ብቋንቋ ኢንግሊዘኛ ናይ ምፅሓፍን ምዝራብን ክእለቶም ንክዓቢ ከምዝገበረ ገሊፆም።
Technology,ንመጀመርታ ግዘ ብዘይ ገናሕቲ ትሰርሕ ተሸከርካሪት መመላለሲት ኣቐሑት ኣብ ጎደናታት ኣሜሪካ ፈተነ ትገብረሉ ፍቓድ ረኺባ። እታ ተሸከርካሪት ብዘይ ኣሽከርካሪ ወይ ድማ ሓገዝ ሰብ እንተይ ኣድለያ ግልጋሎት ክትህብ ኢያ ተባሂሉ። ኑሮ ብዝተብሃለ ኩባኒያ ዝተሰርሐት እታ ተሸከርካሪተ፥ መራሒ ሓዊሱ ንምግናሕ ዘገልግሉ ከም መሪ፣ መውሀቢ ነዳዲ፣ ፍሬንን ቦታ መርአዪ መስትያት (ስፖኬ)ን ብዘይ ገናሒ ባዕላ ከምትጥቀም ተገሊፁ። ሚኒስቴር ትራንስፖርት ኣሜሪካ እውን ኣታ ተሸከርካሪት ኣብ ቴክሳስ ፈተነ ንኽትገብር ፍቓድ ሂቡዋ ኣሎ። ኣር 2 ዝብል ሽም ዝተውሃባ እታ ሓዳሽ ተሸከርካሪት መመላለሲት ኣቐሑት፥ ካልኣይ ትውልዲ ተሸከርካሪት እቲ ኩባኒያ ብምዃን ኣብ ሆስተን ቴክሳስ ፈተነ ከምትገበር ተገሊፁ።
Technology,ትካል ምርምር ጠፈር ኣሜሪካ (ናሳ) ብዛዕባ ፀሓይ ሓበሬታታት ትእክብ ሓዳሽ መንኮራኹር ናብ ህዋ ከምዝልእኽ ኣፍሊጡ። እታ ብምትሕብባር ናሳን ትካል ምርምር ጠፈር ኣውርፓን ትለኣኽ መንኮራኹር፥ ዋልታ ሰሜንን ደቡብን ፀሓይ ዘርኢ ፈላማይ ምስሊ ናብ መሬት ክትልእኽ ኢያ ዝብል ትፅቢት ኣሎ። ብተወሳኺ ኣብ ክሊ ዋልታ ሰሜንን ደቡብን ፀሓይ ዝርከቡ ሓደሽቲ ሓበሬታታት ክትእክብ ኢያ ተባሂሉ። እቲ ሓበሬታ ድማ ተመራመርቲ እቲ ዓውዲ ኣብ ዙርያ ፀሓይ ክለዓሉ ዝኽእሉ ማዕበላት ቅድሚ ምልዓሎም ብፅቡቕ ኩነታት ንኽትንብዩ ከምዝሕግዞም ተገሊፁ። እታ መንኮራኹር ኣብ ዝቕፅል ወርሒ ለካቲት ናብ ህዋ ትለኣኽ እንትትከውን፥ ካብ ፀሓይ ብ26 ሚሊየን ማይል ርሕቐት ከምትሕምበብ ተሓቢሩ።
Technology,ቻይና ኣብ ማርስ እተካይዶ ፈላማይ ሳይንሳዊ መፅናዕቲ ኣብ ዝመፅእ ወርሒ ሓምለ ከም እትጅምር ዕላዊ ገይራ። ነቲ መፅናዕቲ ተካይድ ሳትላይት ድማ ሎንግ ማርች 5-ዋይ 4 ብዝተብሃለት ሮኬት ናብ ህዋ ከምትለኣኽ ትካል ምርምር ጠፈር ቻይና ኣፍሊጡ። እታ ሮኬት ተልእኾኣ ብዓወት ንምዝዛም ዘኽእላ ዓቕሚ ከምዘለዋ፥ ብፈተነ ተረጋጊፁ ኢዩ ተባሂሉ። ብሃይድሮጅንን ኦክስጅንን ዝዝተሰርሐ ሞተር ዘለዋ ሮኬት፥ ኣብዚ ዓመት ብዙሓት ሳትላይታት ናብ ህዋ ክተብፅሕ ኢያ ዝብል እምነት ኣሕዲራ ኣላ። እታ ናብ ህዋ ትለኣኽ ሳትላይት ድማ ብዛሕባ ፕላኔት ማርስ ብዙሕ ሓደሽቲ ምህዞታትን ሓበሬታታትን ነቲ ትካል ክተብፅሕ ኢያ ዝብል ትፅቢት ኣሎ።
Technology,ኩባንያ ላንድ ሮቨር ጃጓር ኣሽከርከርቲ መኪና ኣብ ዝገንሑሉ እዋን ጭዋዳታቶም ንኽነቓቐሕ ዝሕግዝ ወምበር ከፍሪ ምኽኣሉ ኣፍሊጡ። እቲ ወምበር ኣሽከርከርቲ ወይ ድማ ተሳፈርቲ ብበዝሒ ኮፍ ምባል ንዘጋጥሞም ድኻም ጭዋዳ ብምቕናስ ጭዋደኦም ዘነቓቕሕ ኢዩ ተባሂሉ። እቲ ወምበር ኣሽከርከርቲ ይኹኑ ተሳፈርቲ ኣብ መኪና ውሽጢ እናሃለዉ ጉዕዞ እግሪ እናገበሩ ከምዘለዉ ክስመዖም ብምግባር፥ ጭዋዳታት ኣካሎም ብምንቕቓሕ ንነዊሕ ግዘ ከፍ ብምባል ክለዓል ንዝኽእል ፀገም ጥዕና ንምቕራፍ ከምዝሕግዝ እውን ተገሊፁ። እቲ ፈጠራ፥ ሓደ ኣካል ኣብ ዓለም ዘሎ ልቀት ጋዝ፣ ሓደጋ ትራፊክን ምጭንናቕ ትራንስፖርትን ናብ ዜሮ ናይ ምውራድ ፕጀክት ኢዩ ተባሂሉ። ሓላፊ ክፍሊ ሕክምና ኩባንያ ላንድ ሮቨር ጃጓር ዶክተር ስቴቬ ኣሌይ፥ ዋና ዓላማ እቲ ፕጀክት ሰራሕተኛታትን ዓማዊልን ጥዕነኦም ዝተሓለወን ሕጉሳት ክኾኑ ምግባርን ከምዝኾነ ገሊፆም። ብብርኪ ዓለም ለኸ ምስ ተሸከርከርቲ ተተሓሒዙ ዝፍጠር ፅዕንቶ ንምቕራፍ፥ ሰብ ሞያታት ኢንጂነሪንግ ብምጥቃም ናይ ቀፃሊ አዋን ወምበር ከፍርዩ ከምዝኸኣሉ እውን ኣብሪሆም።
Technology,ፌስቡክን ኢንስታግራምን ብኣሜሪካ ንዝተቐተለ ጀኔራል ኢራን ቃሲም ሱለይማኒ ዝድግፉ ሓሳባትን ሓበሬታታትን ካብ ገፆም የወግዱ ምህላዎም ተገሊፁ። እቶም ማሕበራዊ ሚዲያታት ነቶም ሓበሬታታት ካብ ገፆም ዘወግዱዎም፥ ኣሜሪካ ኣብ ልዕሊ ኢራን ዘንበረቶ ማዕቐብ ስዒቡ ኢዩ ተባሂሉ። ብመሰረት እዚ ኣብ ዙርያ ዓለም ዝርከቡ ዓማዊል ፌስቡክን ኢንስታግራምን ንሓሳብ ጀኔራል ሱለይማኒ ደጊፎም ነቶም መተግበርቲ ብምጥቃም ዝፍንዉዎም ሓበሬታታት እናኣገዱ ከምዝኾኑ እቶም ትካላት ገሊፆም። ብፍላይ ኣብ ኢራን ዝርከባ መራኸብቲ ሓፋሽ፥ ነቲ ጀነራል ደጊፈን ዝፍንወኦም ሓበሬታታት ካብ ገፆም እናወገዱዎም ምዃኖም ኣፍሊጦም። ነዙይ ስዒቡ ድማ፥ ኢራናውያን እቶም ትካላት ማሕበራዊ ሚዲያ ብዝፍፅሙዎ ዘለዉ ዘይሕጋዊ ተግባር ስጉምቲ ክውሰደሎም ይግባእ ክብሉ ፃውዒት ኣቕሪቦም።
Technology,ካፒታል ኔዳምኮ ዝተብሃለ ኩባኒያ ቴክኖሎጂ ኔዘርላንድ ኣብ ኢትዮጵያ ብዘፈር ቴክነኖሎጂ 10 ሺሕ መናእሰይ ናይ ምስልጣንን ናብ ስራሕ ናይ ምእታውን ድሌት ከምዘለዎ ገሊፁ። ሚኒስትር ሳይንስን ላዕለዎት ትካላት ትምህርቲን ፕሮፌሰር ሂሩት ወልደማሪያም ምስ ተወከልቲ ካፒታል ኔዳምኮ ተዛትየን። እቲ ኩባኒያ ብፍላይ ድማ ብዓውዲታት ቴክኖሎጂ ክላውድን ክፍሊት ስልኪ (ሞባይልን) 10 ሺሕ ንዝኾኑ መናእሰይ ኣሰልጢኑ ናብ ስራሕ ናይ ምእታው ዘለዎ ድልዉነት ብዝምለከት እቶም ተወከልቲ እብቲ እዋን ዘተ ኣብሪሆም። ሚኒስቴር ሳይንስን ላዕለዎት ትካላት ትምህርቲን፥ ትልሚ ካፒታል ኔዳምኮ ንምዕዋት ተሓጋጊዙ ንምስራሕ ድልዊ ምዃኑ ኣፍሊጡ። ኣብ 55 ሃገራት ዓለም ተዋፊሩ ዝርከብ ካፒታል ኔዳምኮ፥ ኣብ ዓውዲታት ሶፍትዌር፣ ሓለዋ ጥዕናን ሓበሬታ ቴክኖሎጂን መዋእለ ንዋይ ብምስላዕ ዝሰርሕ ኩባኒያ ኢዩ።
Technology,ኣብ ልዕሊ ሚኒስቴር ቤተ ዕዮ ጉዳያት ወፃኢ ኦስትሪያ ልዑል መጥቃዕቲ ሳይበር ምፍፃሙ ተገሊፁ። እቲ መጥቃዕቲ፥ ብካሊእ ሃገር ዝተቐነባበረ ኢዩ ዝብል ግምት ከምዘለዎ ሚኒስቴር ቤተ ዕዮ ጉዳያት ወፃኢ እታ ሃገር ኣፍሊጡ። መጥቃዕቲ ዝተፈፀመሉ ዕለት ድማ፥ ሓምለዋይ ዝተባህለ ፓርቲ ኦስትሪያ ምሰ ኣኽረርቲ ፓርቲታት ጥምረት ንምምስራት ንዝቐረበ ሓሳብ ድጋፍ ኣብ ዝሃቡሉ ዕለት ኢዩ ተባሂሉ። እቲ መጥቃዕቲ ሳይበር ትማሊ ዝተጀመረ ኮይኑ፥ ኣብ ዘቕፅሉ መዓልታት እውን ተጠናኺሩ ክቕፅል ከምዝኽእል ሰብ ሞያታት እቲ ዓውዲ ኣተሓሳሲቦም። ሚኒስቴር ጉዳያት ወፃኢ ኦስትሪያ ነቲ ጉዳይ ኣመልኪቱ ኣብ ዘውፀኦ መግለፂ ድማ፥ ነቲ መጥቃዕቲ ስዒቡ ቕልጡፍን ኣድላዪ ዘበለን ስጉምቲ ክውሰድ ከምዝኸኣለ ገሊፁ። እቲ ሚኒስቴር ቤተ ዕዮ፥ በቲ ዝተፈፀመ መጥቃዕቲ ክንደይ ዘኣክል ጉድኣት በፂሑ ብዝብል ዘውፀኦ ሓበሬታ ከምዘየለ እውን ተሓቢሩ።
Technology,ብሓደ ሊተሮ ክሳብ 40 ኪሎ ሜትሮ ክትጓዓዝ ትኽእል ተሸከርካሪት ብኢትዮጵያዊ ሰገን ምስራሓ ሚኒስቴር ኢኖቬሽንን ቴክኖሎጂን ገሊፁ። ኣብ ዞባ ወላይታ ከተማ ኣረካ ነባሪ ዝኾነ ሰገን አጃዬ ማጆር፥ ነታ ተሸከርካሪት ካብ ዝወዳደቑ ሓፂነ መፂን ከምዝሰርሓ እውን ተሓቢሩ። ሚኒስቴር ኢኖቬሽንን ቴክኖሎጂን ብዝገበረሉ ሓገዝ ዝተሰርሐት በዓልቲ ክልተ እግሪ ተሸከርካሪት ሞተር ብምጥቃም ዝሰርሓ እንትኸውን፥ ንደሓር ምጉዓዝ ከምትኽእል ተገይራ ተመሓይሻ ዝተሰርሐት ተሸከርካሪት ኢያ።
Technology,ኣብ ኢትዮጵያ ንምምሕያሽ ትራንስፖርት ህዝቢ ክሕግዝ ኢዩ ተባሂሉ ዝተኣመነሉ መተግበሪ ትልሚ ጉዕዞ (ዲጂታል ማፒንግ) ዕላዊ ኮይኑ። ሚኒስትር ትራንስፖርት ወይዘሮ ዳግማዊት ሞገስ፥ ቴክኖሎጂ መሰረት ዝገበረ መፍትሒ ሒዝካ ምንቅስቓስ ከምዝግባእ ኣብቲ እዋን ምረቓ ተዛሪበን። ምስ ምስፍሕፋሕ ከተማን በዝሒ ህዝቢ እናወሰኸ ምምፃእን ተተሓሒዙ ሓደሽቲ ከባቢታትን መንበሪ ኣባይቲን ምፍጣሮም ዝገለፃ እተን ሚኒስትር፥ ነዚ ስዒቡ ድማ መስመራት ኣውቶቡስን ታክሲን ንምፍላጥ ኣፀጋሚ እናኾነ መፂኡ ኢለን። እቲ ፀገም ንምፍታሕ፥ ካብ ናይሮቢ (ዲጂታል ማታተስ) ከምኡ እውን ካብ ካይሮ (ትራንስፖርት ካይሮ) ልምዲ ብምቐሳም ኣብ ናይ ሓፋሽ ትራንስፖርት ኣዲስ ኣባባ ዲጂታል ማፕ ምስፋር ከምዝተኽኣለ ገሊፀን። እቲ መተግበሪ ኣብ ተግባር ንምውዓል፥ ሚኒስቴር ትራንስፖርት ምስ ቢሮ ትራንስፖርት ኣዲስ ኣበባ፣ ኢንስቲትዩት ወርልድ ሪሶርስን ዩኒቨርስቲ ኣዲስ ኣበባን ብምትሕብባር ከምዝተሰርሐ እውን ገሊፀን።
Technology,ማእኸል ምርምር ቴክኖሎጂ እስራኤል ብምጥያሽ ስግግር ፍልጠት ቴክኖሎጂ ንምግባር እናተሰርሕ ምዃኑ ሚኒስቴር ኢኖቬሽንን ቴክኖሎጂን ኣፍሊጡ። ቀዳማይ ሚኒስትር ዶክተር ኣቢይ ኣሕመድ ኣብ እስራኤል ዑደት ስራሕ ኣብ ዘካየዱሉ እዋን፥ እታ ሃገር ቃል ኣብ ዝኣተወትሎም ፕጀክታት ናብ ተግባር ንምእታው ኣብ ዝከኣለሉ ዛዕባ ዘድሃበ ዘተ ተሳሊጡ። ብኣምባሳደር እስራኤል ኣብ ኢትዮጵያ ራፋኤል ሞራቭ ዝምራሕ ጉጅለ ልኡኽ፥ ኣብዝተፈላለዩ ከባቢታት ኢትዮጵያ ብቴክኖሎጂ ዝተሓገዘ ልምዓት መስኖን ምርባሕ ዓሳን ተግባራዊ ንምግባር ዘኽእሎ ዘተ ኣካይዱ። ሚኒስትር ዲኤታ ኢኖቬሽንን ቴክኖሎጂን ጀማል በከር፥ ማእኸል ምርምር ቴክኖሎጂ እስራኤል ብምጥያሽ ምስ ትካላት መሰለጥኒ ቴክኒክን ሞያን  ብምትእስሳር ስግግር ፍልጠት ቴክኖሎጂ ንምግባር ከምዝስራሕ ተዛሪቦም።
Technology,ተመራመርቲ ስነ ፈለክ ቻይና ካብ ስርዓተ ፀሓይ ወፃኢ ዝኾነት ኤክሶፕላኔት ከምዝረኸቡ ተገሊፁ። እታ ፕላኔት “ወንግሹ” ን “ዢሂ”ን ዝብል ሽም ዝተውሃባ እንትኸውን፥ “ወንግሹ”ን “ዢሂ”ን ማለት ድማ ፀሓይ ኣምላኽ ወይ ወርሒ ከዓ ኣምላኽ ማለት ኢዩ። ክልቲኦም ኣሽማት ድማ ርክብ ከዋኽብትን ፕላኔታትን ጥራሕ እንተይኮነስ ከይዲ ዳህሰሳ ዩኒቨርስ ዝውክሉ ኢዮም ተባሂሉ። መጠን እታ ሓዳሽ ፕላኔት ካብ ክልተ ዕፅፊ ፀሓይ ዝበልፅ እንትኸውን፥ ካብ ጁፒተር እውን ብ2 ነጥቢ 7 ዕፅፊ ከምዝዛይድ ተሓቢሩ። ተመራመርቲ ስነ ፈለክ ቻይና ከም ኣቆፃፅራ ኣውሮፓውያን ካብ 2010 ንደሓር ካብ ውሽጢ 10 ብሉፃት ዕብየታት ስነ ፈለክ ሓንቲ ኮይና ዝተመረፀት ዓባይ HD173416b ኤክስፕላኔት ምርካቦም ይዝከር።
Technology,ኣብ ኢትዮጵያ ዘለዉ ተጠቀምቲ ግልጋሎት ኢንተርኔት 59 ነጥቢ 5 ሚኢታዊ ዝኾኑ ቁፅሪ ስልኪ ከም ይሕለፍ-ቃል /password/ ከምዝጥቀሙ መፅናዕቲ ሓቢሩ። እቶም ተገልገልቲ ኢንተርኔት ቁፅሪ ስልኪ ምጥቃሞም ፅኑዕ ይሕለፍ-ቃል ከምዝተጠቐሙ ይስመዖም ተባሂሉ። ብብርኪ ዓለም መጥቃዕቲ ሳይበር ብልዑል መጠን እናዓበየ ምምፅኡ እውን ተገሊፁ። ኣብ ኢትዮጵያ ዘሎ መጠን ግንዛበ ድሕንነት ሳይበር ትሑት ከምዝኾነ ድማ መፅናዕቲ ኤጀንሲ መርበብ ሓበሬታን ድሕንነትን የረድእ። እቲ ኤጀንሲ ኣብ 2011 ዓ.ም ኣብ ልዕሊ 1 ሺሕን 635 ግለሰባት ሃገር ለኸ መፅናዕቲ ፈተና መጥቃዕቲ ሳይበር ኣሳሊጡ ነይሩ። ኣብቲ መፅናዕቲ ካብ ዝተሳተፉ ሰባት ውሽጢ ድማ እቶም 975 (59 ነጥቢ 5 ሚኢታዊ) ዘኣኽሉ፥ ቁፅሪ ስልኪ ከም ይሕለፍ-ቃል /password/ ብምጥቃም ፅኑዕ ይሕለፍ-ቃል ከምዝተጠቐሙ ከምዝስመዖም እቲ መፅናዕቲ ኣመላኺቱ። 59 ነጥቢ 1 ዝኣኽሉ ተሳተፍቲ እቲ መፅናዕቲ ድማ ናይ ይሕለፍ-ቃሎም ኣብ ዝረአ ቦታ ፅሒፎም ብምቕማጥ ከም መዘኻኸሪ ከምዝጥቀሙ ገሊፆም ኢዮም።
Technology,ጋላክሲ ስፔስ ዝተብሃለ ኩባኒያ ቻይና ብዓይነቱ ፍሉይ ዝኾነ በይነ መረብ ሳትላይት ዕላዊ ከምዝገብር ኣፍሊጡ። ነቲ ሓዱሽ ሳትላይት ንምምዕባል ሓምሻይ ወለዶ (5 ጂ) ግልጋሎት ኢንተርኔት ከምዝተጠቐመ እውን ገሊፁ። እቲ ሓዱሽ ሳትላይት፥ ብተመጣጣኒ ክፍሊትን ቅልጡፍ ግልጋሎት በይነ መረብን ተበፃሒ ንምግባር ዘኽእል ከምዝኸውን ተኣሚኑሉ ኣሎ። ብተወሳኺ ንስትዓት ዝርገሐ ርክብ ኢንተርኔት ዘገልግሉ ዝነበሩ ካልኦት ጥረ ኣቐሑት ቴክኖሎጂ ብምትራፍ፥ ኣገልግሎቱ ብቐሊሉ ኣብ ሰፊሕ ቦታ ተበፃሒ ንምግባር ዘኽእል ከምዝኾነ ተሓቢሩ። ብመሰረት እዚ፥ እቲ ሳትላይት ኣብ ውሽጢ 50 ዕፅፊ ርእሰ ኸተማ ቻይና ዝኾነ ቦታ ኣገልግሎት ክህብ ከምዝኽእል ተገሊፁ። እቲ ሳትላይት ኣብ መዛዘሚ ዓመት ኣቆፃፅራ ኣውሮፓውያን 2019 ዕላዊ ክኸውን ኢዩ ዝብል ትፅቢት ኣሎ።
Technology,ሚኒስትር ኢኖቬሽንን ቴክኖሎጂን ዶክተር ኢንጂነር ጌታሁን መኩሪያ ምስ ዳይሬክተር ዓለም ለኸ ኤጀንሲ ሓይሊ ኣቶሚክ ክፍሊ ምትሕብባር ቴክኒክ ኣፍሪካ ሹካት ዓብዱልራዛቕ ተዛትዮም። ኣብ ዙርያ ቴክኖሎጂ ኣቶሚክ ብሓባር እናተሰርሑ ዝርከቡ ስራሕቲን ቀፀልቲ ተግባራትን ኣድሂቦም ተመያይጦም። ዓለም ለኸ ኤጀንሲ ሓይሊ ኣቶሚክ ኣብ ዓውዲ ኒውክሌር ዝሰርሕ እንትኸውን፥ ድሕንነቱ ዝተሓለወን ሰላማዊ ኣጠቓቕማን ቴክኖሎጂ ኒውክሌር ንዓለም ንምፍላጥ ዝሰርሕ ትካል ኢዩ። ኢትዮጵያ፥ ኣብ ኦስትሪያ ቪዬና ኣብ ዝተሳለጠ መበል 63 ዓመታዊ ጉባኤ ዓለም ለኸ ኤጀንሲ ሓይሊ ኣቶሚክ “ተወሳኺ ፕሮቶኮል” ምፍራማ ካብ ሚኒስትር ኢኖቬሽንን ቴክኖሎጂን ዝረኸብናዮ ሓበሬታ የረድእ።
Technology,ኣዳን ሑሴን ዲዳ ኣብቲ ዞባ ቱላ ዌብ ዝተባህለ መባእታዊ ቤት ትምህርቲ ኮይኑ ከም መገዲ፣ ሆስፒታልን ኤሌክትሪክን ዝበሉ ጸገማት መሰረታዊ ኣገልግሎት ነበርቲ እቲ ኸባቢ ንምቅላል ከም ዝሓስብ ተዛሪቡ። እዚ ፕሮጀክት ድማ ኣብ ገደና ወለዱ ክልተ ሜትሮ ጉድጓድ ብምኩዓት ዒባ ከፍቲ ብምብስባስ ከም ዝጀመሮ ሓቢሩ። ካብዚ ንሸሞንተ መንበሪ ገዛ ዝኸውን ኤሌክትሪክ ከመንጩ እንከሎ ወርሓዊ 0.87 ዶላር የኽፍሎም።
Technology,ነበርቲ እቲ ከባቢ መብዛሕትኦም ኣርባሕቲ እንስሳ ኮይኖም ህይወቶም ኣብተን ጥሪት ዝተሞርኮዘ’ዩ። እንተኾነ ብሰንኪ ኣብቲ ከባቢ ተኸሲቱ ዘሎ ሓያል ደርቂ ጥሪት እናተጎድኣ ዝበዝሑ ኣብ ትሕቲ ድኽነት ዝርከቡ’ዮም። ስድራ ኣዳን ድማ ካብቲ ወዶም ዝሰርሖ ኤሌክትሪክ ዝረኽቦ ገንዘብ ይሕገዙ ኣለው።
Technology,ትሩዝ ሶሻል ዝተባህለ ማሕበራዊ ሚዲያ ዶናልድ ትራምፕ ብዝተወሰነ መልክዑ ኣብ ኣፕል ስቶር ኣመሪካ ተጀሚሩ። እዚ መተግበሪ ምስ ትዊተር ዝመሳሰል ከም ዝኾነ ክግለጽ እንከሎ ገለ ተጠቀምቲ ግን ኣብ ምምዝጋብ ጸገማት ከም ዘጋጠሞም ተሓቢሩ። ትራምፕ ኣብ ትዊተር ኣብ ዝነበረሉ ግዜ ልዕሊ 88 ሚሊዮን ሰዓብቲ ነይሮምዎ። ይኹን'ምበር ብ6 ጥሪ 2021 ኣብ ህንጻ ካፒቶል ድሕሪ ዝተወልዐ ናዕቢ ትራምፕ ጎነጽ ብምትዕብባይ ንሕግታተይ ጥሒሱ'ዩ ብዝብል ኣብ ዝሓለፈ ዓመት ካብ ትዊተር፣ ፌስቡክን ዩትዩብን ከም ዝተኣገደ ይዝከር። መራሒ ፕሮጀክት ሶሻል ትሩዝን ኣባል ኮንግረስ ዝነበረን ዴቪን ኔነስ እቲ መተግበሪ ኣብ መወዳእታ ወርሒ መጋቢት ሙሉእ ንሙሉእ ናብ ግብሪ ክኣቱ ትጽቢት ከም ዝግበር ተዛሪቡ።
Technology,"ብሓንቲ ጌጋ ንኽንደይ እዋን ክትቕጻዕ ትኽእል? ህንዳዊ ተዋሳእን ፍሉጥ ኣቕራቢ ሪያሊቲ ሾውን ኣሹቶሽ ኩሺክ'ውን ነዚ ኣመልኪቱ ዘተኣኻኸቦ ፊርማ ሎሚ ኣብ ላዕለዋይ ቤት ፍርዲ ዴልሂ ከቕርቦ'ዩ። ንሱ፡ እቲ ብጌጋ ""ቅድሚ ልዕሊ ዓሰርተ ዓመት ዝፈጸሞ ስሕተት"" ህይወቱ ቖሪኑዎ ሒዙዎ ብምህላው እቲ ቤት ፍርዲ ""ናይ ምርሳዕ መሰል"" ክህቦ ይጠልብ። እቲ ""ናይ ምርሳዕ መሰል"" ወይ ""ናይ ምጥፋእ መሰል"" ኣብ ኢንተርነት ዝርከቡ ህዝቢ ዝፈልጦም ውልቃዊ ሓበሬታታት ዝጠፍእሉ መሰል ምርካብ እዩ ክብሉ ሰብ ሞያ የረድኡ። እዚ ዋላ'ውን ሕብረት ኤውሮጳ ኣፍልጦ ዝሃቦ መሰል እንተኾነ፡ ኣብ ህንዲ ግን ሓድሽ ሓሳብን ብሕጊ ዘይተነደፈን እዩ። ኩሺክ ኣብ 2007 ሓምሻይ ዙርያ ሽልማት ሪያሊቲ ሾው ኤምቲቪ፣ ኣብ 2008 ድማ 'ቢግ ቦስ' ዝተባህለ ፍሉጥ ሽልማት ህንዲ ምስ ተዓወተ'ዩ ኣብ ህንዲ ኣዝዩ ህቡብ ኮይኑ።"
Technology,"ደቂ ኣንስትዮ ንምጥቃዕ፣ ንምሽምቓቕን ሽመን ንምጥፋእን ዕርቃነን ዘርእይ ስእሊ ብብዝሒ ኣብ ማሕበራዊ መራኸቢ ቴሌግራም ከም ዝዝርጋሕ ቢቢሲ ብዘካየዶ መርመራ ኣረጋጊጹ። መጠንቀቕታ፡ እዚ ጽሑፍ ጾታዊ ትሕዝቶ ኣለዎ። ሳራ፡ ሓደ መዓልቲ ዕርቃና ኮይና ዝተስኣለቶም ስእልታት ልሒኾም ብምውጻእ ኣብ ቴሌግራም ተዘርጊሖም። ብቕጽበት ህይወታ ተቐይሩ። እዚ ቑጽሪ ቴሌፎና ሓዊሱ፡ ኣብ ናይ ፌስቡክን ኢንስታግራምን መጥቀሚታታ'ውን ወጺኡ። በዚ ምኽንያት ዘይትፈልጦም ሰብኡት ካልኦት ተመሳሰልቲ ስእልታት ክትልእኸሎም ክሓትዋ ጀሚሮም። ""ዕርቃነይ ዘርእዩ ስእልታት ብምውጽኦም ኣመንዝራ ከም ዝኾንኩ ክስምዓኒ ገይሮም [ኣሚኖም]። ከም ጓል ኣንስተይቲ ዝኾነ ክብሪ ዘይብለይ'ዩ ዝመስል"" ትብል።"
Technology,እቲ ቀደም ቀደም ሕጹያት ኣብ መዓልቲ መርዕኦም'ዮም እዮም ዝላለዩ ይብሃል ነበረ። እንተ ሎሚ ግን መርዓ ብ'ደብል ኪሊክ' ኮይኑ'ሎ፤ ነጨ በረርነት ብ 'ሲንግል ክሊክ' እትገላገለሉ ዘበን። እንታይ ይፍለጥ ናይ ጽባሕ መናብርትና ኣብ ናይ ቴሌፎናትና መተግበሪ [ኣፕ] እኮ ሒዝናዮም ንዘውር ንህሉ ንኸውን። መን ይፈልጥ? ብርግጽ ጀበና ይፈልጥ'ዩ። ጀበና ናይ ፍቑራት መሳለጢ መተግበሪ'ዩ። ቆላሕትኡ ኣብ ወጻኢ ዝቕመጡ 'ድያስፖራ' ሓበሻ ድኣ ይኹን እምበር ቀንዲ ስርሑ መጻምዲ ምልላይን ምርኻብን ከምኡ'ውን ክሳብ ሓዳር ክገብሩ ምግባር'ዩ። ብመገዲ ጀበና ተፋሊጦም ሓዳር ዝገበሩ ብዙሓት እዮም።
Technology,ዓሰርተ ሻብ ዶ ብዘይ ምኽንያት ሞባይልኩም ስልክኹም ትተናኽፉ? ሽዑ ንሽዑኸ ኢንተርነት ከፊትኩም ናይ ማሕበራዊ ሚድያ ገጻትኩም'ዶ ትፈታትሹ? ወነንቲ ማሕበራዊ ሚድያ ነዚ ኹሉ ከምዚ ዓይነት ስምዒታትን ታህዋኽን ተሓተትቲ እዮም። ንሳቶም፡ ካብቲ ሰሪሖም ዘቕረቡዎ ቴክኖሎጂ መኽሰብ ንምርካብ ክብሉ ኣዝዮም ወስወስትን ወልፊ ዘትሕዙን ገይሮም እዮም ሰሪሖምዎም። ካብ 2019 ጀሚሩ ግና፡ ከም ፌስቡክን ጉግልን ዝኣመሰሉ ዓበይቲ ትካላት ቴክኖሎጂ ብዘይምኽንያት ኣብ ምትንኻፍ እነሕልፎ እዋን ብምንካይ ናብ ዋኒንና ከነተኩር ዝገብሩ መስርሓት ኣብ ምትእትታው ይርከቡ።
Technology,"መንግስቲ ጋና ኣብታ ሃገር ዘለው ኩሎም ሲም ካርድታት ዳግም ክምዝገቡ ኣለዎም ክብል ንዘውጽኦ መምርሒ ዝተቓወሙ ጋናውያን ሰሉስ ""ቴሌፎን ዘይድወላ መዓልቲ"" ክብሉ ኣዊጆም። እቲ መምርሒ ዘይሕጋዊ'ዩ ክብሉ ድማ ይካትዑ። እቲ ነዚ መምርሒ ዝቃወም ዘሎ ጉጅለ ክሳብ ሕጂ ኣካል እቲ ምቅዋም ጻውዒት ስልኪ ሞባይል ዝኾነ ልዕሊ ሸውዓተ ሽሕ ፌርማታት ብኦንላይን ኣኪቡ ኣሎ። ብኣቆጻጽራ ሰዓት እታ ሃገር ድማ ካብ ሰዓት 06፡00 ክሳብ ሰዓት 12፡00 ጋናውያን ቴሌፎን ከይድውሉን ከይቕበሉን ይጉስጉስ ኣሎ።"
Technology,ፕሮፌደር ያኤል ሃኒየን ኣብ ጸጋማይ ክፋል ናይ ሰባት ገጽ ነኣሽቱ ‘ኤለክትሮዳት’ [ኤለክትሪካዊ ርክብ ዝፈጥሩ ኣካላት] ብምጥቃዕ’ያ ነቲ ፈተነ እተካይዶ። ነቲ ፈተነ ኣብ እተካይደሉ እዋን ድማ “ዓይንኻ ኣንቀሳቕስ፤ ቋሕ ሰም ኣብል፤ ፍሽኽ በል፤ ሕዚ ንብስኻ ፍትሕ ኣብሎ” እናበለት ትስማዕ። ኣስዕብ ኣቢላ ከኣ “ጽቡቕ ወይ ሕማቕ ሓሳዊ ምዃንካ ክንፈልጥ ኢና” ክትብል ነቶም በቲ ቴክኖሎጂ ዝፍተኑ ሰባት ትዛረቦም።
Technology,ማሪያ ምስ ሓደ ናይ ካቶሊክ ስድራ እያ ዓብያ። ወትሩ ሰንበት ድራር ብሓባር ይበልዑ ነበሩ። ንሳውን ምስቲ ናይ ወለዳ ዝመሳሰል ስድራ ንምምስራት እዩ ነይሩ ድልየታ። ዝሓሰበቶ ኮይኑ ከኣ ሓዳር ጌራ። ድሕሪ ገለ እዋን ግና ኣብ ሓዳራ ሽግር ክቀላቐል ጀመረ። በዓልቤታ ከምቲ ኣቐዲማ ዝገመተቶ ክኾነላ ኣይከኣለን። መላእ ህይወታ ክቆጻጸር ይደልይ ነይሩ። ከነኣእሳ ጀሚሩ፤ ጸኒሑ ከኣ ነቲ ናይ ገንዘብ ምንቅስቓሳታ ብምልኡን ንሰለስተ ውሉዶምን ኣብ ትሕቲ ቁጽጽሩ ገበሮም። ማርያ ምስ ምስ ካልኦት ሰባት ከይትራኸብን ስራሕ ከይትወፍርን ብሰብኣይ ተኸልከለት፤ ኮምፕዩተር’ውን ክትጥቀም ኣየፍቅደላን ነበረ። ማርያ ን25 ዓመታት ብኸምዚ ዝበለ ጭቆና ዘለዎ ሓዳር ጸንሐት። ህይወታ ሲኦል ኮይኑ ተሰምዓ። ካብዚ ጨቋኒ በዓልቤታ ምፍታሕ ንርእሱ ፈተና ኮይኑዋ።
Technology,ስሪካንት ቦላ፡ ንጉዕዞ ህይወቱ ዝድህስስ ፊልም ብቦሊውድ (ዓቢይ ትካል ፊልም ህንዲ) ክስርሓሉ እዩ። እዚ መንእሰይ ዋና ኣካያዲ ስራሕ፡ 48 ሚልዮን ፓውንድ ዝግመት ትካል ሃኒጹ እዩ፡፡ እንተኾነ እዚ ዓወቱ ክውን ካብ ምዃን ክተርፍ ዝኽእለሉ ኣጋጣሚ ነይሩ እዩ፡፡ ዕሽል መንእሰይ እንከሎ ዓይነ ስዉር ብምዃኑ ኣብ ላዕለዋይ ብርኪ ትምህርቲታት ሒሳብን ሳይንስን ክመሃር ከምዘይፍቀደሉ ተነገሮ፤ ንሱ ግን ነቲ ዝደልዮ ክመሃር ኣብ ልዕሊ እታ ግዝኣት ክሲ መስሪቱ፡፡ ስሪካንት ካብ ወዲ ሽዱሽተ ዓመት ጀሚሩ፡ ሓዉ እናመረሖን ርጋጽ መማህርቱ እናተኸተለን ኣብ ገጠር ህንዲ ናብ እትርከብ ቤት ትምህርተ ብቢመዓልቱ ነዊሕ ኪሎ ሜትር ብእግሩ እናተጉዓዘ ንኽልተ ዓመታት ተማሂሩ።
Technology,"ሓንቲ ኣሜሪካዊት ነቲ 3 ሚልዮን ዶላር ሎተሪ ከም ዝተዓወተት ዝነግር ኢመይል፡ ጥቕሚ ዘይብሉ ትሕዝቶታት ኣብ ዝውህለሉ 'ስፓም ፎልደር' ከም ዝረኸበቶ ተዛሪባ። ጓል 55 ዓመት ላውራ ስፒርስ ነቲ ብ 'ሜጋ ሚልየንስ' ዝፍለጥ ሎተሪ ብኦንላይን እያ ዓዲጋቶ። ""ድሕሪ ሒደት መዓልትታት ካብ ሓንቲ መሓዛይ ዝተላእኸትኒ ኢመይል ይእልሽ ነይረ፤ ነቲ 'ስፓም ፎልደር' ከኣ ክርእዮ ነይሩኒ"" ኢላ ንኣካየድቲ እቲ ሎተሪ ኣብ ዝሃበቶ ርእይቶ። ኣስዒባ'ውን ""ሽዑ ኣብቲ ሎተሪ ከምዝተዓወትኩ ዝነግር ኢመይል ርእየ"" ኢላ።"
Technology,10 መንገዲ ኣየራት ኣሜሪካ ከምዝሓበርኦ፡ ሓድሽ ቴክኖሎጂ 5ጂ (ሓምሻይ ወለዶ) መንቀሊ ምድንጓይን ምቁራጽን ኣሽሓት በረራታት ክኸውን ይኽእል’ዩ። 5ጂ ንኣቬሽን ኣሜሪካ ብኸመይ የተኣጓጉሎ? እዚ ሓድሽ ቴክኖሎጂ ብሬድዮ ሲግናላት ኣቢሉ’ዩ ዝሰርሕ። ኣብ ኣሜሪካ ን5ጂ ኣብ ጥቕሚ ዝውዕሉ ናይ ሬድዮ ፍሪኴንሲታት ኣካል ናይቲ ሲ-ባንድ (C-Band) ብዝብል ዝፍለጥ ዝርጋሐ-ብርሃን (ስፔክትረም) እዮም። እቶም ፍሪኴንሲታት ድማ ምስቲ ኣብ ነፈርቲ ዘሎ ሬድዮ ኦልቲሜትር (ካብ ጽፍሒ ባሕሪ ዘሎ ብራኸ እትዕቅን መሳርሒ) ዝጠቀመሉ ፍሪኴንሲ ዝተቐራረቡ እዮም።
Technology,እታ ብጀስተን ኤሮ ዝተሰርሐት ኣብ ሰማይ እትበርር መኪና ናይ ሓደ ሰብ ቦታ ጥራይ እዩ ዘለዋ። ኣብ ልደትኩም ክትጥቀሙላ እንተደሊኹም 92 ሽሕ ዶላር እዩ ዋግኣ። እንተኾነ ግና እታ በራሪት መኪና ኣብ ሰማይ ን15 ደቃይቕ ጥራይ እያ ክትጸንሕ እትኽእል።
Technology,ሰሜን ኮርያውያን ሰርሰርቲ ኣብ ዓመተ 2021፡ 400 ሚልዮን ዶላር ዝዋግኡ ዲጂታላዊ ባጤራ (ክሪፕቶካረንሲ) ከምዝሰረቑ ጸብጻባት ሓቢሮም። ን'ብሎክ ቸይን' ዝትንትን ቸይንኣናሊሲስ ዝተብሃለ ኩባንያ ከምዝገለጾ፡ ዓመተ 2021 ነቶም ኣብታ ምብራቕ እስያዊት ሃገር ዝርከቡ ገበነኛታት ሳይበር ኣብ ታሪኽ እቲ ብሉጽ ዓመት እዩ ነይሩ። እቲ መጥቃዕትታት ብቐንዱ ንናይ ወፍርን (ኢንቨስትመንት) ናይ ምእኩል ሸርፍን ትካላት ዕላማ ዝገበረ እዩ ነይሩ። መንግስቲ: ካብታ ሃገር ኣብ ዝፍጸም ናይ ስርሰራ ተግባራት ኢድ ኣለዎ ንዝብል ክሲ ብተደጋጋሚ እዩ ዝነጽጎ።
Technology,"ሓደ ኣሜሪካዊ ጀነቲካዊ ምምሕያሽ ዝተገበረላ ልቢ ሓሰማ ዝተገጠመትሉ ናይ መጀመርታ ሰብ ኮይኑ። ወዲ 57 ኣሜሪካዊ ዴቪድ ቤኔት እታ ዝተመሓየሸት ልቢ ሓሰማ፡ ቅድሚ ሰለስተ መዓልታት'ያ ሸውዓተ ሰዓታት ብዝወሰደ መጥባሕቲ ተገጢማትሉ፤ ኣብዚ እዋን ኣብ ጽቡቕ ኩነታት ኸም ዘሎ ኸኣ ሓካይሙ ሓቢሮም። እቲ መጥባሕቲ ህይወት ዴቪድ ንምድሓን ዝነበረ እንኮ ኣማራጺ ኮይኑ፡ እታ ልቢ ንኽንደይ እዋን ከተካይዶ ከምእትኽእል ግን ብሕጂ ዘገም ኢልካ ዝርአ ከምዝኾነ'ዩ ተገሊጹ ዘሎ። ዴቪድ ቤኔት ቅድሚ መጥባሕቱ ""ክልተ ኣማራጺ እየን ዘለዋ ወይ ሞት ወይ ነዛ ካብ ሓሰማ ተወሲዳ ጀነቲካዊ ምምሕያሽ ዝተገበረላ ልቢ ምቕባል"" ኢሉ ነይሩ። ብምስዓብ ""ኣብ ጸላም ኮንካ ብሃውሪ ከምምትኳስ'ዩ ግን ካልእ ኣማራጺ የለን"" ኢሉ።"
Technology,ንሰባት ካብ 5ጂ (ሓሙሻይ ወለዶ መርበብ ሞባይል ቴለፎን) ይከላኸል እዩ ብዝብል ኣብ ዕደጋታት ዝተዘርሐ ናይ ክሳድን ስልማት ጸርገ-ንጡፍ ኮይኑ ተረኺቡ። በዓልመዚ ኒኩለራዊ ድሕነትን ምክልኻል ጸርግን ሆላንድ (ኤኤንቪኤስ) ሓደገኛ ጸርግታት ዝነዝዑ ከባቢ ዓሰርተ ዝኾኑ ፍርያት ከም ዝረኸበ ኣፍሊጡ። ህዝቢ ነቶም ኣብ ነዊሕ እዋን ሳዕቤናት ዘኸትሉ ፍርያት ከይጥቀመሎም'ውን ተላብዩ። መርበብ ቴለፎን 5ጂ ንጥዕና ሓደገኛ ብዛዕባ ምዃኑ ብጭብጢ ኣይተረጋገጸን።
Technology,ክልተ ካብ ዝዓበያ ትካላት ቴለኮም ኣሜሪካ ብመንግስቲ ንዝቐረበ ጠለብ ምድንጓይ ዝርግሐ ኣገልግሎት 5ጂ (ሓሙሻይ ወለዶ ስልኪ ኣልቦ ኣገልግሎት) ከምዝተሰማምዓ ተገሊጹ። ጸሓፊ ክፍሊ መጉዓዝያ ኣሜሪካ ፔተ ባቲጌግን ምምሕዳር ኣቭየሽን ኣሜሪካን (ኤፍኤኤ) ምስ ድሕነት በረራታት ብዝተሓሓዝ እዮም ነቲ ጠለብ ኣቕሪቦም። ነፈርቲ ዘፍርዩ ትካላት፡ እቲ ሲ-ባንድ ስፐክትረም ዝጥቀም ናይ 5ጂ ስልኪ ኣልቦ ኣገልግሎት ኢንተርነት ምስ ተኣፋፍቲ ኤለክትሮኒካዊ ኣቕሑት-ነፋሪት ክጋጮን ንበረራ ክርብሽን ከምዝኽእል ኣጠንቖም እዮም። ኣብ ፈለማ ኤቲንቲን (AT&T) ከምኡ'ውን ቨሪዞን ነቲ ጠለብ ነጺጎምዎ ነይሮም። ካብ ዝሓለፈ ዓመት ጀሚሮም ነቲ ውጥን ኣወንዚፎምዎ ከምዝጸንሑ ዝገልጹ ዋና ኣካየድቲ ስራሕ ብሰንበት ነዚ ካልኣይ ምድንጓይ ተቓዊሞምዎ ነይሮም።
Technology,ኣብ ዝተፈላለየ ኣህጉር ዝነብራ ደቂ ኣንስትዮ ንዝተፈላለዩ ጾታዊ መጥቃዕታት ክቃልዓ እንከለዋ ኣብ ህይወተን ሓደ ግዜን ልዕሊኡን ጾታዊ ግህሰት ከምዘጋጥመን ጸብጻባት ይገልጹ ። ካብዚ ብዝብገስ ውሕስነተን ወይ ድሕነተን ተሓልዩ በይነን ብፍላይ ኣብ መገዲ ክንቀሳቐሳ ምኽኣል ሓደ ካብቶም ዘስግኡወን ጉዳያት እዩ። ንኣብነት፡ ፍርቂ ካብ ደቂ ኣንስትዮ ዓዲ ኢንግሊዝ ኣብ ጸልማት በይነን ምንቅስቓስ ከም ዘይደፍራ ናይ ቀረባ ስታቲስቲካዊ መረዳእታታት እታ ሃገር የመልክቱ። ስለ ዝኾነ ድማ ናይ ቀረባ መሓዝአን ምጽዋዕ፣ ዘለዋሉ ኣድራሻ ዝሕብር መልእኽቲ ምልኣኽ ወይ ናይ መኪንአን ቑልፊ ኣብ ኢደን ምሓዝ ዝበሉ መከላኸሊ ስትራቴጂታት ይጥቀማ።
Technology,ርእሰ ከተማ ቻይና ንመጀመርታ ግዜ ብሮቦት ዝምርሓ ኣገልግሎት ታክሲ ዝሃብ መካይን ጀሚራ። እተን ሰብ ኣልቦ ወሃብቲ ኣገልግሎት መጓዓዝያ ንግዝኡ ብሰባት እናተመረሓ ናይ ፈተነ ስራሕ ከምዝጀመራ ተፈሊጡ።
Technology,ኣብ “ጉግል” ከም ተመራማሪት እናሰርሐት ክትጾሮ ዘይከኣለት ብደሆ ኣጋጢሙዋ ካብቲ ትካል ዝተኣልየት ዶክተር ትምኒት ገብሩ፡ ኣብ ዓመታ፡ ነቲ ዘጋጠማ ጸገማት ንምብዳህ እነሆ ሕጂ ብኣሕጽሮት “ደይር” ተባሂሉ ዝጽዋዕ Distributed Artificial Intelligence Research Institute (DAIR) ናይ ምርምር ትካል መስሪታ ክትነጥፍ ከምዝጀመረት ንቢቢሲ ሓቢራ። ትምኒት ገብሩ ብሰብ-ሰርሖ ፍልጠት (Artificial Intelligence) ዓሚቚ ኣፍልጦ ዘለዋ ኣብ ቅድሚት እትስራዕ ሳይንቲስት ኢያ። ኣርተፊሻል ብልሒ (AI) ብነዊሕ ሳይንሳዊ ምርምር ዝማዕበለ፡ ደቂ ሰባት ንዝሰርሑዎ ንቡር ንጥፈታት ተኪኡ ዝሰርሕ ብሳይንሳዊ ቅማረ እተሃንጸ ዝተፈላለየ ዕዮታት ዘሳልጥ ማሺን እዩ።
Technology,ኣፕል ኤንኤስኦ ግሩፕ [NSO Group] ዝተባህለ ኩባንያ ቴክኖሎጂ እስራኤል ንዓማዊለይ ዒላማ ብምግባር ክስርስር ፈቲኑ ክብል ከሲሱ። ኩባንያ ኤንኤስኦ ግሩፕ [NSO Group] ዘፍርዮ ናይ ስለላ ሶፍትዌር ፔጋሰስ፡ ንስልክታት ኣይፎንን ኣንድሮይድን ዘጥቅዕ ኮይኑ፡ ሓፀርቲ ናይ ፅሑፍ መልእኽትታት፣ ስእልታትን ኢመይላትን ንምስርሳርን ናይ ስልኪ ወግዕታት ንምጥላፍን ከምኡ'ውን ብሚስጥር ካሜራታትን መቕድሒ ድምጺ ንምኽፋትን ዝተዳለወ'ዩ። ኤንኤስኦ ግሩፕ ግና፡ ንግብረ ራዕዳውያንን ገበነኛታትን ዒላማ ከም ዝገበረ'ዩ ዝገልፅ። እንተኾነ ፔጋሰስ፡ ኣብ ዙርያ ዓለም ንዝርከቡ ተሓለቕቲ መሰላት፣ ጋዜጠኛታትን ጠበቓታትን ዒላማ ዝገበረ እዩ ብዝብል እዩ ዝኽሰስ።
Technology,ኬኔዝ ጁድ ወዲ 99 ዓመት ክኸውን ይኽእል እዩ፤ ግን ድማ ኣብ ውድርር ብሽክለታ ቱር ዴ ፎርስ ይወዳደር ኣሎ። እዚ በዓል ጸጋ ዕድመ ሰብኣይ ልዕሊ ሓሙሽተ ሽሕ ዕዱማት ኣብ ዝተሳተፍሉ ኣብ ዝሓለፈ ወርሒ ኣብ ዝተኻየደ ዓለምለኻዊ ውድድር ብሽክለታ ብሩር መዳልያ ተዓዊቱ። ኣብዚ ውድድር ካልኣይ ኮይኑ ንምዝዛም ንልዕሊ 26 መዓልታት 3770 ኪሎ ሜትሮ ብሽክሌታ ዘዊሩ። ብማእኸላይ ገምጋም ኣብ 24 ሰዓታት ልዕሊ 114 ኪሎ ሜትሮ ይሽፍን ነይሩ። እዚ ርሕቐት መብዛሕትኦም መናእሰያት ኣብ መዓልቲ'ውን ክሽፍንዎ ኣይክእሉን እዮም። ንሱ ሳይክል ክዝውር እንከሎ፡ ኣብ ሰሜን ኢንግሊዝ ኣብ እትርከብ ተወሊዱ ዝዓበየላ ዮርክሺር ዘለው ጽምዋ ብዝዓሰሎም ጽርግያታት ይምሰጥ ነይሩ።
Technology,ኣብ ዝሓለፈ ሰሙን ኣብ ኣፍሪቃ ፈላማይ ምብጻሕ ዝገበረ ሚኒስተር ጉዳይ ወጻኢ ኣመሪካ ኣንቶኒ ብሊንከን ዝተዛረቦ ቃል ዝሰምዐ፡ ኣመሪካ፡ ንኣፍሪቃ እትርእየሉን ብዛዕባ ኣፍሪቃ እትዛረበሉን መገዲ ዓብዪ ለውጢ ከም ዘለዎ ክግንዘብ ይከኣል'ዩ። ብሊንከን፡ 'ኣፍሪቃ ስሕበት መጻኢ'ያ' ዝብል ዘረብኡ ድሕሪ ሕጂ ኣፍሪቃ ዕሽሽ ክትብሃል ከም ዘይትኽእል የመልክት። እዚ ኣህጉር፡ ኣብ ዓለም እቲ ዝበዝሐ ቑጽሪ መንእሰያት ዘለዎ ኮይኑ ኣብ 2050 ኣብ ዓለም ካብ ኣርባዕተ ሰባት እቲ ሓደ ኣፍሪቃዊ ክኸውን እዩ። እዚ ብዝሒ ህዝቢ ንዝመጹ ዓሰርተታት ዓመታት ዓለምለኻዊ ጉዳያት ክጸሉ'ዩ፤ እንተኾነ፡ ብዙሓት ፈተናታት ኣብ ቅድሚኡ ተገቲሮም ኣለው።
Technology,ርእሰ ከተማ ርዋንዳ ኪጋሊ ካብ ካልት ከተማታት ብተጻራሪ ሰባት ቀትርን ለይትን ብዘይ ዝኾነ ናይ ድሕነት ስግኣት ዝንቀሳቐሱላ ከተማ ምዃና እዩ ዝዝረበላ። እታ ኣዝዮም ሰሓብቲ ብዝኾኑ ነገራት ከም ዝተመልአት ዝንገረላ ከተማ፡ ኣብ ዓለም ብጽሬተን ካብ ዝፍለጣ'ውን ሓንቲ እያ። እዛ ልዕሊ 850 ነበርቲ ዝርከቡላ ከተማ ግን ብጽሬታን ብውሕሱነታን ጥራይ ኣይኮነን እትፍለጥ። ብዘይ ዕረፍቲ ቶጎግ ቶጎግ ዝብላ ሞተር ሳይክላት'ውን መግለጺኣ እዮም።
Technology,ፌስቡክ ናብ ክፍሊ ፖሊስ ሎስኣንጀለስ ኣብ ዝጸሓፎ መልእኽቲ፡ ኣብ ልዕሊ ተጠቀምቲ እቲ ማሕበራዊ መራኸቢ ዝኾኑ ውልቀሰባት ስለላ ንምክያድ ናይ ሓሶት ‘ኣካውንት’ ምጥቃም ደው ከብል ጸዊዑ። እዚ መተሓሳሰቢ ዝቐረበ ድማ፡ ፖሊስ ኣሜሪካ ገበናት ንምጽራይ ዝሰርሖም ስራሕቲ ንምቅልጣፍ ምስ ትካል ቴክኖሎጂ ብምትሕብባር ናይ ተጠቀምቲ ዳታ ይፍትሽ ምዃኑ ዝሕብር ጸብጻብ ብዘጋርዲያን ምስተቓልዐ’ዩ። ፌስቡክ ስኑዓት ዝኾኑ ‘ኣካውንት’ ምኽፋትን ምጥቃምን ብጥብቂ ከም ዝኽልክል’ዩ ዝገልጽ። እዚ ዝኾነሉ ምኽንያት ከኣ “ሰባት ንሓድሕዶም ዝተኣማመኑሉን ተሓታትነት ዘለሉን ውሑስ ኩነታት ንምፍጣር ብዝብል’ዩ” ክብል የረድእ። ክፍሊ ፖሊስ ሎስኣንጀለስ ኣባላቱ ብኦንላይን ኣብ ዘፈጽምዎ ስራሕቲ ምርመራ ገበናት ዝሕግዞዎም ስኑዓት ኣካውንት ንክኸፍቱ ዘተባብዑ ፖሊሲታት ከም ዘለውዎ ፌስቡክ ኣብ ዝጸሓፎ ደብዳበ ሓቢሩ’ሎ።
Technology,"ካም ኣዲር ካብ ቁጽጽሩ ወጻኢ ብዝኾነ ወልፊ 'ቪድዮ ጌም' ከም ዝተጸመደ ንክግንዘብ ነዊሕ ግዜ'ዩ ወሲዱሉ። ""ን10 ዓመት ኣሸጊሩኒ፤ ትምህርቲ ኣቋሪጸ ናብ ኮሌጅ ከይደ ኣይፈልጥን። ንስድራይ ንከዐሹ ኽኣ ስራሕ ዘለኒ የምስል ነይረ። ድሕሪኡ ነፍሰ ቕትለት ክፍጽም ድሕሪ ምሕሳበይ ደብዳበ ጽሒፈ። ሽዑ'የ ድማ ሓገዝ ከም ዘድልየኒ ዝተገንዘብኩ"" ይብል። ሕጂ ካብቲ ጸሚዱ ሒዙዎ ዝነበረ ወልፊ ቪድዮ ጌም ካብ ዝናገፍ 3860 መዓልታት ከም ዝገበረ ይዛረብ። ወዲ 32 ዓመት ካናዳዊ ካም ኣዲር፡ መስራቲ ጉጅለ ምትሕግጋዝ ጌም ዘቋርጹ ሰባት'ዩ። እዚ ጉጅለ፡ ብወልፊ 'ጌሚንግ' ንዝተጸገሙ ሰባት ብኦንላይን ሓገዝ ይህብ፤ ብደረጃ ዓለም ድማ ልዕሊ 75 ሽሕ ኣባላት ኣለውዎ።"
Technology,እቲ ዝዓበየ ማሕበራዊ ሚድያ ፌስቡክ ስሙ ናብ ሜታ ከምዝቐየረ ብወግዒ ኣፍሊጡ። እቲ ትካል ጎኒ ጎኒ ማሕበራዊ ሚድያ ናብ 'ቨርችዋል ሪያሊቲ' ን ካልኦት ጽላታት ቴክኖሎጅን ይኣቱ ከምዘሎ’ውን ገሊፁ። ናይ ፌስቡክ ናይ ስም ለውጢ፡ ኣብቲ ትካል ዘሎ ለውጢ ዘርእይ እዩ ተባሂሉ። እዚ ለውጢ ስም ካብ ምቕያር ብዝዘለለ፡ ኣብቲ ትካል እምበር ኣብ ዝህቦ ኣገልግሎት ፌስቡክ፣ ኢንስታግራምን ዋትሳፕን ኣይተለወጠን። ቅድም ክብል ሰራሕተኛ ፌስቡክ ዝነበረት ሚስጥራዊ ሰነዳት እቲ ትካል ምቅላዕ ስዒቡ ስም ፌስቡክ ብኣሉታ እዩ ዝልዓል ዘሎ።
Technology,መንግስቲ ቻይና ኣብ ኣንኣሽቱ ከተማታት ሰማይ ጠ'ቀስ ህንጻታት ከይህነጹ ከልኪሉ። በዚ ሕጂ ጸዲቑ ዘሎ ሕጊ፡ ዝኾነት ትሕቲ 3 ሚልዮን ነባሪ ዘለዋ ከተማ ቻይና ልዕሊ 150 ሜትሮ ቁመት ዘለዎም ሰማይ ጠ'ቀስ ህንጻ ክትሃንጽ ኣይክፍቀዳን እዩ። ልዕሊ 3 ሚልዮን ህዝቢ ዝቕመጠን ከተማታት ኸኣ ብተመሳሳሊ ልዕሊ 250 ሜትሮ ቁመት ዘለዎ 'ሰማይ ጠቀስ' ህንጻ ከይሃንጻ ተኸልኪለን ኣለዋ። ኣብ ቻይና ብሓፈሻ ኣብ ዝኾነት ከተማ ልዕሊ 500 ሜትሮ ቁመት ዘለዎ ህንጻ ከይህነጽ ዝኽልክል ሕጊ ኣቐዲሙ ወጺኡ ነይሩ እዩ።
Technology,ቻይና ኣካይዳቶ ተባሂሉ ዝጥርጠር ኣዝዩ ፈጣን ሃይፐርሶኒክ ሚሳኤል ምስቲ ‘እዋን ስፑትኒክ’ ተባሂሉ ዝፍለጥ ሩስያ ሰብ ሰራሕ ሳትላይት ዝፈተነትሉን ንምኽንያት ቅድድም ምውናን ኣጽዋር ዝሑል ኲናት ዝኾነን ኣጋጣሚ ከምዝመሳሰል ላዕለዋይ ኣመሪካዊ ጀነራል ገሊጹ፡፡ ኣቦ መንበር ላዕለዎት ኣዘዝቲ ሰራዊት ኣመሪካ ዝኾነ ማርክ ሚለይ ምስ ወኪል ዜና ብሉምበርግ ኣብ ዝገበሮ ቃለ መሕተት፡ ወታሃደራዊ ሓይሊ ቻይና ብፍጥነት ይዓቢ ከምዘሎ ተዛሪቡ፡፡ እቲ ቻይና ኣካይዳቶ ዝተባህለ ፈተነ ሚሳኤል ንሰራዊት ምክልኻል ኣመሪካ ከምዘሰምበደ ፋይናንሻል ታይምስ ኣብዚ ወርሒ ጸብጺቡ ነይሩ።
Technology,ኣፕል ካብ ሰበስልጣን ቻይና ንዝቐረበሉ ጠለብ ስዒቡ፡ ኣብ ዓለም ፍሉጥ ንዝኾነ ናይ ቁርዓን መተግበሪ ኣልዩ። እቲ ‘ቁርዓን ማጂድ’ ዝተባሃለ መተግበሪ ኣብ ዙርያ ዓለም ኣብ ‘ኣፕ ስቶር’ ዝርከብ ኮይኑ ልዕሊ 150 ሽሕ ርእይቶታት ዝተወሃበሉ ፍሉጥ መተግበሪ እዩ። እቲ መተግበሪ ሕጋዊ ዘይኮኑ ሃይማኖታዊ ጽሑፋት ብምግባሩ ከምዝተኣለየ ቢቢሲ ክርዳእ ክኢሉ ኣሎ። መንግሲቲ ቻይና ኣብዚ ጉዳይ ርእይቶ ክህብ ቢቢሲ ንዘቕረበሉ ሕቶ ምላሽ ኣይሃበን። እቲ መተግበሪ ከም ዝተኣለየ ፈለማ ዝሓበረ፡ እቲ ኣብ ዙርያ ዓለም ኣብ ‘ኣፕ ስቶር’ ንዘለው መተግበሪታት ዝቆጻጸር ድሕረ ገጽ ‘ኣፕል ሴንሰርሺፕ’ እዩ። ነቲ መተግበሪ ዘዳለወ ትካል ፒዲኤምኤስ ኣብ ዘውጽኦ መግለጺ፡ “ብመሰረት ካብ ኣፕል ዝረኽብናዮ ሓበሬታ ‘ቁርዓን ማጂድ’ ካብ ሰብ መዚ ቻይና ተወሳኺ ሰነዳት ስለዘድልዮ ካብ ኣፕ ስቶር ቻይና ተኣልዩ ኣሎ” ኢሉ።
Technology,"ሰራሕተኛ ፌስቡክ ዝነበረት ፍራንስ ሁገን፡ መረባን መተግበሪታትን ኩባኒያ ፌስቡክ ""ንህጻናት ዝጎድኡ፣ ምክፍፋል ዘስዕቡን ዴሞክራሲ ዘዳኽሙን""ዮም"" ክትብል ንሓገግቲ ኣመሪካ ተዛሪባ። እታ ካብ ማኔጀር ምህርታት እቲ ኩባኒያ ናብ ሚስጢራዊ ሓበሬታ ምቅላዕ ዝተቐየረት ጓል 37 ዓመት ክኢላ፡ ኣብ ባይቶ ኣመሪካ ካፒቶል ሂል ኣብ ዝነበረ ኣኼባ ኣብ ልዕሊ ፌስቡክ ሓያል ነቐፌታ ኣቕሪባ። እቲ ኩባኒያ ብሰንኪ ዝቐርበሉ ተደጋጋሚ ነቐፌታ ሕግታቱ ከመሓይሽ ጻውዒት ይቐርበሉ'ዩ። መስራቲ ማርክ ዙከርበርግ ነቲ ሕጂ ዝቐርበሉ ዘሎ ነቐፌታ ""ናይ ሓሶት ምስሊ"" ክብል መልሲ ሂቡሉ። ንሱ ኣብ ዝጽሓፎ ደብዳበ፡ በቶም ማሕበራዊ መራኸቢታት ዝውዝዑ ጎዳእቲ ትሕዝቶታት ኣብ ምቅላስን ግልጽነት ክህሉ ከምኡ'ውን እዚ ኢንዳስትሪ ዝመርሖ መርሃ ግብሪ ምርምር ንምፍጣር ጻዕሪ ንዝገብሩ ዘለው ከምዚ ዓይነት ርኢይቶ ትርጉም የብሉን ኢሉ።"
Technology,ትማሊ ኣገልግሎታት ማሕበራዊ ሚድያ ፌስቡክ፣ ዋትሳፕን ኢንስታግራምን ንኣስታት 6 ሰዓታት ድሕሪ ምቁራጾም ናብ ኣገልግሎት ከም ዝተመለሱ ኩባንያ ፌስቡክ ኣፍሊጡ። ኩሎም ኣገልግሎታት ብኩባንያ ፌስቡክ ዝውነኑ ኮይኖም ትማሊ ዓማዊሎም ኣብ ዌብሳይት ኮነ ብናይ ሞባይል መተግበሪታት ክጥቀሙ ኣይክኣሉን ነይሮም። ኣብቲ ምቁራጽ ኣገልግሎት ብዝተገበረ መርመራ ከምዚ ዝበለ ኣዝዩ ሰፊሕ ምቁራጽ ኣገልግሎት ተራእዩ ከም ዘይፈልጥ ተረጋጊጹ። ብደረጃ ዓለም ምስቲ ጸገም ብዝተሓሓዝ ልዕሊ 10.6 ሚልዮን ጥርዓናት’ዮም ቀሪቦም።
Technology,ንእስላማዊ ጉጅለ ፕሮፖጋንዳ ዝውዕል ናይ ቪድዮ ድምጺ ዝተረኸ ካናዳዊ ብኣመሪካ ተኸሲሱ። ትውልዲ ዓዱ ኣብ ስዑዲ ዓረብ ዝኾነ መሃመድ ከሊፋ: ቅድሚ ክልተ ዓመት ኣብ ውሽጢ ሶርያ ብኩርዳውያን ብዝምራሕ ሚሊሻ ምስ ተትሓዘ እዩ ንኤፍ.ቢ.ኣይ ተመሓላሊፉ ተዋሂቡ።ዓቀብቲ ሕጊ፡ እዚ ወዲ 38 ዓመት ውልቀሰብ ብድሕሪ ዓመጽ ዘሎ ሰብ እዩ ክብሉ ኣረዲኦም። እቲ ውልቀሰብ፡ ቪድዮታት ምትርጓምን ምትራኽን ስራሕቲ ቅድሚ ምጅማሩ፡ ተዋጋኣይ እዩ ነይሩ። “ንኣሸባሪ ጉጅለ ንዋታዊ ድጋፍ ብምግባር” ብዝብል ክሲ ኣብ መጻኢ ሰሙን ኣብ ቤት ፍርዲ አመሪካ ክቐርብ እዩ። መሓመድ ካሊፋ ኣብ ቀይዲ ምስ ወዓለ ምስ ሓደ ጋዜጣ ኣብ ዘካየዶ ቃለ መሓትት፡ “ንሱ ተራ ተዋጋኢን ድምጺ ኣይኤስን” ከምዝነበረ ኣሚኑ ኣሎ።
Technology,ፌስቡክ፡ ኢንስታግራም ዝተባህለ ማሕበራዊ መተግበሪኡ ንመንእሰያት ‘‘ብኣወንታ ሓጊዙ እዩ’’ ብምባል ኣብ ልዕሊ ምህርቲታቱ ዝቐረበ ክሲ ተኸላኺሉ፡፡ ሓላፊት ዓለም ለኻዊ ድሕነት ፌስቡክ ኣንቲገን ዳቪስ፡ ኣብዚ ሰሙን ኣብ ቅድሚ ሰኔት ኣመሪካ ቀሪባ ሓለዋ ህጻናት ብዝምልከት ቃላ ሂባ ኣላ፡፡ ንሳ ኢንስታግራም ባዕሉ ኣብ ዘካየዶ መጽናዕቲ እቲ ማሕበራዊ መራኸቢ ኣብ ጥዕና ኣእምሮ ህጻናት ጉድኣት የብጽሕ ከምዘሎ ዘመልክት ውጽኢት ልሒኹ ምስወጸ እያ ናብ ሰኔት ቀሪባ መልሲ ክትህብ ተገይራ።
Technology,"ኣብ ቻይና ቤይጂንግ ኣብ ዝተኻየደ ውድድር ሮቦት ኣብ ዩኒቨርሲቲ ቲያንዢን ተመሃሮ ቴክኖሎጅን ኢዱኬሽንን ዝኾኑ ሓሙሽተ ኢትዮጵያውያን ሜዳልያ ወርቂ፣ ብሩርን ነሓስን ብምርካብ ተዓዊቶም። ኢትዮጵያውያን ሰላሙ ይስሃቅ፣ ኣባኩማ ጌታቸው፣ ፀጋየ ኣለሙ፣ ዮሃንስ ሃይለመስቀልን ሄኖክ ሰይፉን ተሳተፍቲ እቲ ውድድር ነይሮም። ካብዞም ተወዳደርቲ፡ ሰላሙ ይስሃቅ ሜዳልያ ወርቂ፣ ኣባኩማ ጌታቸውን ፀጋየ ኣለሙን ድማ፡ ሜዳልያ ብሩር ብምርካብ ኣብ ዝተወዳደርሉ ዓውዲ ተዓዊቶም። ብተወሳኺ፡ ዮሃንስ ሃይለመስቀልን ሄኖክ ሰይፉን፡ ተሸለምቲ ሜዳልያ ነሓስን ፅዋዕን ኮይኖም። ቢቢሲ ዘዘራረቦ ተሸላሚ ወርቂ ሰላሙ ይስሃቅ፡ እቶም ኢትዮጵያውያን ብዓውዲ ትራይ ኮ ሮቦትስ ኤንድ ኣፕሊኬሽን / ""Tri-Co"" Robots and Robot Application/ ከም ዝተወዳደሩ የረድእ።"
Technology,ተመራመርቲ ጀርመን፡ ከብቲ ኣብ ዓይኒ ምድሪ ንኽሸና ዘኽእለን ስልጠና ሂቦመን። ዕላማ ናይቶም ተመራመርቲ መጠን ልቀት ጋዝ ንምንካይ ከምዝኾነ ተፈሊጡ።
Technology,"ኣብ ኬንያ ጸለውቲ ዝኾኑ ፍሉጣት ተጠቀምቲ ማሕበራዊ ሚዲያ ትዊተር፡ ኮነ ኢሎም ግጉይ ሓበሬታ ንምውዛዕ ይክፈሎም ከም ዝነበረ ተፈሊጡ። እዚ ስልቲ ምስ ቅዲ ኲናት ደባይ ውግእ ዝመሳሰል'ዩ ክትብል ነዚ ጠጠው ኣብ ምባል ኣብ ዝተወደበ ሕጋዊ ጉጅለ ኣባል ዝኾነት ተሓላቒት ትዛረብ። ዴይሲ ኣምዳኒ ኣብ ክሲ ቤት ፍርዲ ብዛዕባ ዘጋጠሞም ክትዛረብ እንከላ ""ላሕ ኢልካ ክሳብ እትደክም ኣብ ልዕሌኻ'ውን'ዩ ዝበጽሕ"" ክትብል ትገልጾ። እቲ ክብሪ ውልቀሰባት ንምጽላም ዒላማ ዝገበረ መጥቃዕቲ ማሕበራዊ ሚዲያ ብዙሓት ካብዚ ጎስጓስ ክወጽኡ ከም ዝገብሮም'ውን ትዛረብ።"
Technology,ሚኒስቴር ገንዘብ ኢትዮጵያ፡ ኢትዮ-ቴሌኮም ብኽፋል ናብ ውልቀ ናይ ምዝውዋር ትልሚ ዝኾነ 40 ሚእታዊት ብፅሒት ኣክስዮን ንምሻጥ፡ ንተወዳደርቲ ክፍቲ ከምዝገበረ ኣፍሊጡ። ምስዚ ብዝዛመድ ናይ ኦፕሬሽን፣ ምምሕዳር መሰረተ ልምዓትን ዓቕምታት ቴክኖሎጂን ብዝምልከት ዘለዉ ብሉፃት ተሞክሮታት ብምምፃእ፡ ዋጋ ምውሳኽ ዝኽእሉ ድሌት ንዘለዎም ተጫረትቲ ከምዝዓደመ ተሓቢሩ። ብኽፋል ናብ ውልቀ ናይ ምዝውዋር ናይ ድሌት መግለጺ ቅጥዒ ከምዝወፅአን፡ እዚ ድማ ብኽፋል ናብ ውልቀ ናይ ምዝውዋር ዝምልከቱ መምርሕታትን ዝርዝር ሓበሬታትን ዝቐርበሉ ከይድን ረቛሕታት ብቕዓትን ሓዊሱ፡ ኣብቲ ሰነድ ከምዝሰፈረ ተገሊፁ። ነዚ ቅጥዒ ንምርካብ ድሌት ዘለዎ ኣካል ዘይምለስ 20 ሽሕ ዶላር ክኸፍል ከምዝግባእ ተሓቢሩ።
Technology,‘‘ኩላትና ብዛዕባ ሃገርና ተሻቒልና ኣለና’’ ይብል ተቐማጢ ኔዘርላንድ ዝኾነ ናይ ፖለቲካን ድሕነትን ተንታኒ ኣደም ካሴ ኣበበ (ዶ/ር)፡፡ ብኲናት፣ ናህሪ ዋጋን ማሕበራዊ ቅልውላውን እትሕመስ ዘላ ኢትዮጵያ ናበይ ክተምርሕ ትኸውን? ነዞም ጸገማት ከ ብኸመይ እዩ መፍትሒ ክርከቦም? ዝብሉን ካልኦትን ሕቶታት ኣለዉ፡፡ ኣብ እንዳ ቡን፣ ኣብ ውሽጢ ታክሲ፣ ኣብ መኣዲ፣ ኣብ ቤት ጽሕፈታት፣ እንዳ ጸጉሪ. . . ሰብ ኣብ ዝተኣከበሉ ብሓፈሻ ብዛዕባ እዋናዊ ኩነታት ኢትዮጵያ ምልዓል ኣይተርፍን።ማሕበራዊ ሚድያ እውን ካልእ ናይ ዘተ መድረኽ እዩ፡፡ ኣብ ፌስቡክን ትዊተርን ብዛዕባ ኢትዮጵያ ይውጋዕ እዩ፡፡ ዶ/ር ኣደም ብዛዕባ ኢትዮጵያ ዘተ እንተሃልዩ ይሳተፍን ይጽሕፍን እዩ፡፡ ኣብ ማሕበራዊ ሚድያ እውን ሓሳቡ የካፍል፡፡
Technology,"ዩቲዩብ ንዘኽብሮ የኽብር። ግዘን ሓሳቦምን ሂቦም ""ስረሐይ ኢሎም"" ብትግሃት ቪድዮታት ንዝሰርሑ ሰባት ከይወዓለ እንከይሓደረ 'በረከት' ሒዝሎም ይመፅእ። ንገሊኦም ብሚልየን ዝቑፀር ዶላር ይኸፍል። ኣብቲ ዝሓለፈ ዓመት 2020፡ ዩቲዩብ ራያን ካጂ ንዘተብሃለ ሰገን 29.5 ሚልየን ዳላር (ብእዋናዊ ሸርፊ ልዕሊ 1 ቢልየንን 305 ሽሕ ብር) ከፊሉ። እዚ ሰገን ናይቲ ዓመት ናይ ዩቲዩብ ልዑል ተኸፋሊ እንትኾን፡ ንዕኡ ስዒቡ ጂሚ ዶናልድሰን ዝተብሃለ ካልእ ዩቲዩበር ከኣ፡ ኣብ ተመሳሳሊ ዓመት 24 ሚልየን ዳላር (ልዕሊ 1 ቢልየን ብር) ካብ ዩቲዩብ ረኺቡ። ዝኾነ ኾይኑ ክልቲኦም ዩቲበራት ኣብቲ ዓመት ዝረኸብዎ ኣታዊ፡ ኣብ 2014 ዓ.ም ንከተማ ሃዋሳ ምስ ዝተመደበ ባጀት ዝመዓራረ እዩ́። ኣብ ኢትዮጵያ'ውን ዩቲዩብ ንብዙሓት መመሓደርን ፍልፍል ኣታውን ይኸውን ኣሎ።"
Technology,ኣብ ቶኪዮ ኣብ ሓደ ጸወታታት ፓራለምፒክ ዝካየደሉ መንደር ኣብ ኣገልግሎት ውዒለን ዝነበራ ፍርያት ቶዮታ ዝኾና መራሒ ዘይብለን ተሽከርከርቲ ዳግም ስራሕ ክጅምራ ተፈቒዱለን። ኣብ ዝሓለፈ ሰሙን ሓንቲ ካብዚአን ዝኾነት መኪና ንሓደ ዓይነ ስውር ተወዳዳሪ ምስ ሃረመት እተን ተሽከርከርቲ ተኣጊደን ጸኒሐን። እቲ ተወዳዳሪ ዝበጽሖ ጉድኣት ከቢድ'ኳ እንተዘይኮነ ብሰንኪ'ቲ መጉዳእቲ ግን ኣብቲ ውድድር ክሳተፍ ኣይክኣለን። እተን ተሽከርከርቲ ኣብ ልዕሊ ካልኦት ሰባት ጉድኣት ከየብጽሓ ብዝብል ድማ ተወሳኺ ቑጽጽር ዝገብሩ ሰራሕተኛታት ተመዲቡለን ኣሎ። ተሳታፊ ፓራለምፒክ ዝኾነ ኣባል ጉጅለ ጁዶ ጃፓን ኣራሚቱ ኪታዛኖ ብሓሙስ ብናይ እግረኛ መቋረጺ መገዲ [ዜብራ] ኣብ ዝሓልፈሉ ዝነበረ ኣጋጣሚ'ዩ ብመኪና ተገጭዩ።
Technology,"መዓልታዊ ኣብ እትለዋወጡዎም መልእኽታት ጽሑፍ ዝተፈላለየ ቅርጺ ዘለዎም ኢሞጂታት ትጥቀሙ እንዲኹም? እዚኦም ስቕ ኢሎም ምስቲ ዝምዕብል ዘሎ ቴክኖሎጂ ብዝተኣሳሰር ጥራሕ ዝመጽኡ ክመስለና ይኽእል። እንተኾነ ኻልእ ሸነኽ ሰባዊ ዛንታ ዝቛጸሩ'ዮም። ""ኣቦይ ዝጻወቶም ሙዚቃታት ንዓለም ዘነቓቕሕ መልእኽቲ ዝሓዙ'ዮም"" ይብል ሙዚቀኛ ሬጌ ኣንድሪው ቶሽ። ካብ ጃማይካ ኪንግስተን ኢና ኣዛሪብናዮ። ኣቡኡ'ውን ሙዚቀኛ ሬጌ ነይሩ፤ ፒተር ቶሽ ትፈልጡዎ ትኾኑ። ንሱ ሓደ ካብቶም ምስ ፍሉጥ ሙዚቀኛ ሬጌ ቦብ ማርሊን ባኒ ዋይለርን ብምዃን ብ1960ታት ባንድ ሙዚቃ 'ዌይለርስ' ዝመስረቱ'ዩ።"
Technology,"ካብ 1981 ክሳብ 1996 ኣብ ዘሎ ግዜ ዝተወልዱ ሰባት ወይ ወለዶ 'ሚሌኒያልስ' ተባሂሎም ዝጽውዑ ኮይኖም ካብቶም ቅድም ኢሎም ዝነበሩ ወለዶታት ዝዛየደ ብልጽግናን ዓለምለኻዊ ጽልዋን ዝሓልሙ ተባሂሎም እዮም ዝውሰዱ። እዚኦም ፈላሞት ናይ ባዕሎም ኮምፒዩተር፣ ዘመናዊ ቴሌፎናት [ስማርትፎን]፣ ኢንተርነትን ዓለማዊ ዋሕዚ ሓበሬታን ዝነበሮም ናይ መጀመርታ ወለዶ'ዮም ክብሉ ሰብ ሞያ ይገልጹዎም። ይኹን'ምበር እዞም ወለዶ፡ ""ብውድቀቶም"" ይኹን ""ብሕምቐቶም"" ካብ ጽግዕተኝነት ወለዶም ዘይተናገፉ ብምዃኖም፡ ብተደጋጋሚ ኣብ ማሕበራዊ ሚዲያ ክንቐፉን ንርኢይቶታት ዝተቓልዑን'ዮም። ብዛዕባ ነብሶም ዓብዪ ግምት ዝነበሮም ኮይኖም፡ ምስ ወለዶም ብዝተኣሳር ብዝነበሮም ሓለፋ ትምህርቲ ከምኡ'ውን ማሕበራዊ ውህደት ዝምክሑ'ዮም ተባሂሎም ይንቀፉ።"
Technology,ዘልኣለም ግዛቸው፡ መስራትን ሓላፍን እቲ ብ2014 ዓ.ም [ኣቆጻጽራ ኤውⶂጳ] ዝተጣየሰ ኦፕያን ቴክ እዩ፤ እቲ ትካል 21 ሰራሕኛታት ዘለዎ ኮይኑ እተን 8 ደቂ ኣንስትዮ እየን፡፡ ኦፕያን ቴክ ዝተጣየሰሉ ዕላማ ማእከላት ጥዕና ብቐሊሉ ምርካብ ኣብ ዘይከኣለሎም ከባቢታት ብቴክኖሎጂ ዝተሓገዘ ኣገልግሎት ጥዕና ንምብጻሕ እዩ፡፡ ዘልኣለም ግዛቸው ትምህርቱ ምስ ዛዘመ፡ ናብ ዓውዲ ሕክምና ተዛዊሩ ቴክኖሎጂ ምርመራ ቤተፈተነ [ላባራቶሪ] ከጽንዕ ወሲኑ። ምስ ተመረቐ ድማ ኣብ ኢንዳስትሪ ጥዕና ናይ ክኢላ ቤተፈተነ ኮይኑ ኣብ ኣዲስ ኣበባን ካብ ኣዲስ አበባ ወጻእን ኣገልጊሉ፡፡
Technology,600 ሚሊየን ዶላር ዘውጽእ ክሪፕቶካረንሲ ዝሰረቐ ሰርሳሪ ኮምፒዩተር መብዛሕትኡ እቲ ዝሰረቖ ገንዘብ ንሰብ ዋና ከም ዝመለሰ ተገሊጹ። ትማሊ፡ ፖሊ ኔትዎርክ ዝተባህለ ብቢትኮይንን ካልእ ዓይነት ክሪፕቶካረንስን ዝካየድ ምልውዋጥ ሃብቲ ዝከታተል ትካል 268 ሚሊየን ዶላር ዝኸውን ኢተር ዝተባህለ ክሪፕቶካረንሲ ከም ዝተመለሰ ብትዊተር ገሊጹ ነይሩ። ኣብ ዝሓለፉ 24 ሰዓታት ድማ እቲ ሰርሳሪ 342 ሚሊየን ዶላር ዘውጽእ ክሪፕቶካረንሲ ከም ዝመለሰ ተሓቢሩ። እቲ ኮምፒተር ጠሊፉ ዝደልዮ ሓበሬታ ምስ ወሰደ ካብቲ ትካል ካሕሳ ዝሓትት ዘሎ ውልቀሰብ ነቲ ፖሊ ኔትዎርክ ዝተባህለ ትካል ዝሰረቐሉ ምኽንያት ወግዓዊ ገይሩ'ዩ።
Technology,ጎብለል ቴክኖሎጂ ቻይና ዝኾነ ዓሊባባ፡ ብጾታዊ መጥቃዕቲ ዝተጠርጠረ ኣካያዲ ስራሕ ካብ ስራሑ ክስጎግ ምዃኑ ቢቢሲ ዝረኸቦ ሰነድ ተመልኪቱ። ላዕለዋይ ሓላፊ ናይቲ ኩባንያ ዳንኤል ዣንግ ናብ ሰራሕተኛታት እቲ ኩባንያ ኣብ ዝልኣኾ ደብዳበ ኣብ ልዕሊ እቲ ጉዳይ ስጉምቲ ዘይወሰዱ ካልኦት ክልተ ላዕለዎት ሓለፍቲ ብገዛእ ፍቓዶም ስርሖም ከም ገደፉ ኣምልኪቱ። ዓሊባባ፡ ሓንቲ ሰራሕተኝኡ ላዕለዋይ ሓላፊኣ ኣብ ሆቴል ኣስኪሩ ጾታዊ ዓመጽ ከም ዝፈጸመላ ምስ ከሰሰት ነቲ ጉዳይ ንምጽራይ ምስ ፖሊስ ይሰርሕ ከም ዘሎ ኣፍሊጡ። ክሲ እታ ሰራሕተኛ ግን ኣብ ማህበራዊ ሚድያ ቻይና ኣዝዩ ኣዘራረቢ ኮይኑ ከም ዝቐነየ ይዝረብ።
Technology,ሃብታም ዓለምና ጄፍ ቤዞስ ናብ ወርሒ ዝግበር ጉዕዞ ንምቁጽጻር ንናሳ ክልተ ቢሊየን ዶላር ክኸፍል መደብ ከም ዘለዎ ገሊጹ። ኣብ ዝሓለፈ ወርሒ ሚያዚያ ናሳ ኩባኒያ ቤዞስ ዘቕረበሉ መጠን ገንዘብ ነጺጉ ምስ ትካል ኢለን መስክ ናይ 2.9 ቢሊየን ዶላር ውዕሊ ከምዝኣተወ ይዝከር። ሕጂ ቤዞስ ዘቕርቦ ዘሎ ገንዘብ ናብ ወርሒ እትጉዓዝ መንኮርኩር ንምስራሕ ምስ ናሳ ውዕል ንኽኣቱ ኣብ ግምት ብምእታው ከም ዝኾነ ይግለጽ ኣሎ። እታ ናብ ወርሒ እትጉዓዝ መንኮርከር፡ ጠፈርተኛታት ሒዛ ኣብ 2024 ክትጉዓዝ እያ ተባሂሉ ትጽቢት ይግበር። ትካል ምርምር ጠፈር ኣሜሪካ ናሳ ቅድሚ ሕጂ እዚ ስራሕ ንክልተ ኩባኒያ ዘይኮነ ንሓደ ኩባኒያ ጥራሕ ከይሃቦ ኣይተርፍን ይብሃል።
Technology,ሰራሕተኛ ባንኪ ዝኾነ ነባሪ ከተማ ጅማ መሓመድ ኣባጋሮ፡ ሞባይል ስልኩ ኩሉ ነገሩ ከም ዝኾነት ይዛረብ። ንርክባት ካብ እትህቦ ኣገልግሎት ብተወሳኺ ንዕድጊትን ምንቅስቓስ ገንዘብን እውን ዝለዓለ ረብሓ ከም ዘለዋ ይገልጽ። እዚ ንምግባር ግን ኣገልግሎት ኢንተርኔት ክህልው ናይ ግድን ከም ዝኾነ ብምሕባር ሓድሽ ኣቕራቢ ኣገልግሎት ቴሌኮም ናብ ኢትዮጵያ ምምጽኡ ጽቡቕ ዕድል ከም ዝኾነ ይዛረበ። “ውድድር ክህልው ከሎ ጽሬት ኣገልግሎት ይውስኽ ዋጋ ግን ይንክይ። ኣነ ኣብ ጽሬት ከትኩሩ’ዮም ዝብል እምነት ኣለኒ። ጽቡቕ ቴክኖሎጂ መጺኡ ህዝብን ሃገርን ተረባሕቲ ዲጂታላዊ ስግግር ዝኾኑሉ ዕድል ሒዙ ክመጽእ እዩ” ክብል የረድእ። ዓውዲ ቴሌኮም ንናይ ደገ ትካላት ዝኸፈተት ኢትዮጵያ፡ ጥምረት ዝተፈላለዩ ትካላት ንዝኾነ ፍቓድ ምሃብ ኣግልግሎት ቴሌኮም ኣብ ቀረባ እዋን ከምዝሃበት ይፍለጥ።
Technology,ኣብዚ ሰሙን ፔጋሰስ ዝተባህለ ናይ ስለላ ሶፍትዌር ኣብ ልዕሊ ጋዜጠኛታት፣ ተሓለቕቲ መሰላትን ፖለቲካዊ መራሕትን ዒላማ ዝገበረ መጥቃዕቲ ፈጺሙ ምስ ተባህለ፡ ስለላ ዓብዪ ዕዳጋ ይኸውን ከይህሉ ስግኣት ፈጢሩ ኣሎ። እዚ ሶፍትዌር ዝመሃዘ ኩባኒያ ኤንኤስኦ ግሩፕ [NSO Group] ይብሃል። እዚ ኣብ እስራኤል ዝርከብ ኩባኒያ ንምልካውያን መንግስትታት ዝሸጦ ናይ መሰለዪ ሶፍትዌር (ስፓይዌር) ኣብ ዙርያ ዓለም ኣብ ቁጽሪ ቴለፎን ኣስታት 50 ሽሕ ፍሉጣት ሰባት ክትትል ክገብር ምጽንሑ ዝለሓዀ ሓበሬታ ክገልጽ ቀንዩ። እቲ ኩባኒያ ግን ክሳብ ሕጂ ንዝቐርብሉ ዘለው ክስታት ይነጽጎም ኣሎ። ቅድም ኢሉ ዝተራቐቐ ቴክኒካት ስለያ ተጠቂመን ክትትል ዝገብራ ሃገራት ውሑዳት'የን ነይረን። ሕጂ ግን ይሰፍሕ ከም ዘሎን ኣብዚ ናይ ኢንተርነት ዓለም ብዛዕባ ውልቃዊ ሚስጥርናን ድሕነትን ዚያዳ ክንጭነቕ ዝገብር ኩነታት ይምዕብል ከም ዘሎ ይስጋእ።
Technology,ሃገራዊት ጋንታ ኩዕሶ እግሪ ኣብ መዛዘሚ ግጥማት ዋንጫ ኣውሮጳ ምስ ጣልያን ኣብ ዝገበረቶ ግጥም ምስተሰዓረት ኣብ ልዕሊ ፍጹም ቅላዕ ዝሰሓቱ ተጻወትቲ ብማሕበራዊ መራኸብታት ዝፍጸም ዓሌታዊ ጥቕዓታት ክስዕብ ከምዝኽእል ትጽቢት ተገይሩ ነይሩ። ንምዃኑ ንኸምዚ ዝበለ ጥቕዓት መልሲ ክህብ ዝኽእል ቴክኖሎጂ ይህሉ’ዶ ይኸውን? ኩባንያታት ማሕበራዊ መራኸቢ’ኸ ነዚ ጸገም ንምፍታሕ ገና ናብ ድሕሪት ተሪፈን’ዶ ይኾና? ኣብ ዝጥቅዑ መልእኽትታት ክትትል ክግበርን ምምእኻል ክህሉን ዝደፋፍኡ ርእይቶታት እናበዝሕወን ዝመጽኡ ኩባንያታት ማሕበራዊ ኩባንያ፤ ንትሕዝቶታት ዝቆጻጸሩ ሰራሕተኛታት ብብዝሒ ክቖጽራ ጀሚረን። እቲ ስራሕ ጽዑቕ ምዃኑ ምስተገንዘባ ድማ፡ እቲ ስራሕ ብማሽናት ዝተሓገዘ ክኸውን ገይረን። ኣብዚ ንፌስቡክ ከም ኣብነት እንተወሲድና ምስ ግብረ-ሽበራ ዝተሓሓዝ መልእኽቲ ዘሕልፉ ብዙሓት ትሕቶታት ብኣርቲፊሻል ኢንተለጀንስ ክኣልይ ምኽኣሉ ይፍለጥ።
Technology,"ቤት ፍርዲ ስፔን ኣብ ኣመሪካ ብምትላል ግብሪ ክሲ ንዝቐርበሉ መሃዚ ሶፍትዌር ጸረ-ቫይረስ ጆን ማካፊ ኣሕሊፉ ንምሃብ ምስ ወሰነ ድሕሪ ሰዓታት፡ ማካፊ ኣብ ቤት ማእሰርቲ ባርሴሎና ሞይቱ ተረኺቡ። ቤት ጽሕፈት ፍትሒ ካታሎኒያ ሓካይም ከትርፉዎ'ኳ እንተፈተኑ ከምዘይሰመረሎም ገሊጹ። እቲ ቤት ጽሕፈት ኣብ መግለጺኡ ማካፊ ነፍሰ ቕትለት ከም ዝፈጸመ ""ኩሉ ነገር የመላኽት"" ኢሉ። እዚ ኣብ ቴክኖሎጂ ዓለም ኣዘራራቢ ዝነበረ በዓል ሃብቲ ዝውንኖ ኩባኒያ፡ ፈላሚ ሶፍትዌር ጸረ-ቫይረስ [McAfee VirusScan] ከተኣታቱ እንከሎ፡ እቲ ሶፍትዌር ኢንዳስትሪ ኮምፒዩተር ብቢሊዮን ዶላር ንክዓቢ መገዲ ከፊቱ'ዩ። ጸረ ቫይረስ ማካፊ፡ ንሓደ ኩባኒያ ቴክኖሎጂ ብልዕሊ 7.6 ቢሊየን ዶላር ተሸይጡ ነይሩ።"
Technology,ዓብዪ ኣሜሪካዊ ኩባንያ ቴክኖሎጂ ኣፕል፤ ሰራሕተኝኡ ኣብ ስልኪ ሓንቲ ዓሚል ዝነበረ ፎቶታት ብኦንላይን ብምዝርግሓ ሚልዮናት ዶላር ካሕሳ ከምዝኸፈላ ተፈሊጡ። እታ ውልቀሰብ ዝተበላሸዋ ኣይፎን ሞባይል ክተስርሓ’ያ ናብቲ ናይ ኣፕል መደብር ዝኸደት። ብድሕሪኡ ድማ ኣብ ሞባይላ ካብ ዝነበሩ ስእልታት ገሊኦም ልክዕ ባዕላ ከምዝጠቅዐቶም ብምምሳል ኣብ ማሕበራዊ መራኸብታት ተዘርጊሖም። ኣፕል ነቲ ቅድሚ ሓሙሽተ ዓመት ዝተፈጠረ ስሕተት ብምእማን ይቕሬታ ሓቲቱ’ሎ። ኣብ ዘውጽኦ መግለጺ “ምስጢራውነትን ድሕነትን ዓማዊልና ካብ ልቢ ኢና ንግደሰሉ። ኣብ እዋን ጽገና መረዳእታታት ክዕቀቡ ዝገብሩ ብዙሓት ኣሰራርሓታት እውን ኣለዉና” ኢሉ።
Technology,"ኣይዳ ዝብል ሽም ዝተውሃባ ብሰብ ሞያ ኢንጅነሪንግን ስራሕቲ ቅድን ዝተሰርሐት እዛ ሮበት ""ፈላመይቲ ኣብ ስነ ጥበብ ዝወፈረት ሮቦት ዓለም"" ከም ዝኾነት ይግለጽ። "
Technology,ኣብ ቀረባ ኢትዮጵያ ኣብ ዘውጽኣቶ ጨረታ ብምዕዋት ፍቓድ ዝረኸበ ብሳፋሪኮም ዝምራሕ ጥምረት ድሕሪ ኣዋርሕ ኣብታ ሃገር ኣገልግሎት ምሃብ ክጅምር ምዃኑ ወግዓዊ ገይሩ። እቲ ጥምረት ‘ዓለምለኸ ምትሕብባር ንኢትዮጵያ’ ብዝብል ዝፍለጥ ኮይኑ ብቕድሚ ትማሊ [24 ግንቦት 2021] ብዌብሳይቱ ኣብ ዝዘርግሖ መግለጺ’ዩ ኣብ ወርሒ ጥሪ 2022 ኣገልግሎት ቴሌኮም ምሃብ ከም ዝጅምር ሓቢሩ ዘሎ። ዓለም ለኸ ምትሕብባር ንኢትዮጵያ ኣብ ትሕቲኡ ንሳፋሪኮም፣ ቮዳኮም ግሩፕ፣ ቮዳፎን ግሩፕ፣ ሱሚቶም ኮርፖረሽንን ሲዲሲ ግሩፕን ዝበሃሉ ዓበይቲ ኩባንያታት ሓቚፉ’ሎ። ኢትዮጵያ፡ ዓውዲ ቴሌኮም ንናይደገ ሰብ ሃብቲ ንመሸጣ ከም እተቕርብ ምስ ኣፍለጠት ኣብዚ ዓመት ጨረታ ኣውጺኣ ምንባራ ይዝከር።
Technology,ዋና መስራቲ ኩባንያ ማይክሮሶፍት ኣብ ዝሓለፈ ዓመት ካብ ኣባልነት ቦርድ እቲ ኩባንያ ንዓርሱ ዘግለለ፡ ምስ ሓንቲ ሰራሕተኛ ዝነበሮ ርክብ ክጻረ ምስ ተጀመረ ምስኡ እዩ ተባሂሉ። ቢል ጌትስ፡ ምስታ ሰራሕተኛ እቲ ኩባንያ ጾታዊ ርክብ ነይርዎ ዝብል ሕሜት ቅድሚ 20 ዓመት ዝተፈጸመ ምዃኑ እዩ ዝዝረብ። እዚ ናይ ዓለምና ገዚፍ ናይ ቴክኖሎጂ ኩባንያ፡ ንቀንዲ መስራቲ እቲ ኩባንያ ዝኾነ ቢል ጌትስ ብዛዕባ ምስቲ ጥርጣረ ብዝተኣሳሰር ዝነበሮ ባህርይ ምጽራያት የካይድ ምህላዉ ኣረጋጊጹ እዩ። እቲ ምጽራይ ክካየድ ዝተጀመረ፡ ካብታ ሰራሕተኛ ብዝቐረበ ጥቆማ እዩ። እቲ ኩባንያ፡ እቲ ጥርዓን ካብ ዝቐርብ ጀሚሩ ንኣቕራቢት እቲ ጥርዓን እኹል ድጋፍ ይግበረላ ከምዘሎን ምስ ሓደ ትካል ናይ ሕጊ ብምዃን ምጽራይ ከምዝጀመረ ኣፍሊጡ።
Technology,ሩሲያ፡ ኣብ ዓለምለኸ መደብር ህዋ ከይዶም ኣብ ህዋ ፈላማይ ዝተባህለ ቐረጻ ፊልም ዘሳልጡ ፍልጥቲ ተዋሳኢትን ተሸላሚ ዳይሬክተርን ሓርያ። ጓል 36 ዓመት ዩሊያ ፐረሲልን ወዲ 37 ዓመት ክሊም ሺፔንኮን 5 ጥቅምቲ 2021 ብሮኬት ሩሲያ ናብ ህዋ ክጉዓዙ'ዮም። እቲ ድራማ ብድሆ ዝብል ኣርእስቲ ተዋሂብዎ ኣሎ። ኤጀንሲ ህዋ ሩሲያ፡ በዚ ቐረጻ ኣቢሉ እቲ ህዋ ንብዙሓት ሰባት ይኽፈት ምህላው ከርኢ ከም ዝደለየ ገሊጹ። ናሳን ተዋሳኢ ቶም ክሩዝን'ውን ኣብ መደብር ህዋ ፊልም ንምስራሕ መደብ ኣለዎም።
Technology,ኣብ ቴሌፎንኩም ኢንተርነት ክትጥቀሙ እንከለኹም፡ ኣብ ላዕሊ ኢንትርኔት ትጥቐሙ ከምዘለኹም ዘርኢ ምልክት ክውላዕ እንከሎ ዝተፈላለዩ ምልክታት'ዩ ዘርኢ። E፣ O፣ GPRS፣ 3-ጂን 4-ጂን ምጥቃስ ይክኣል። 4 ጂ ኤል ቲ ኢ ብዝብል ክግለጽ ይኽእል። 'Long Term Evolution' ወይ ድማ ብቐሊሉ ናይ ነዊሕ ግዜ ለውጢ ብዝብል ምቕማጥ ይክኣል። ኣዝዩ ቕልጡፍ ኢንተርነት'ዩ ዝብሃል 'ሓምሻይ ወለዶ' ወይ'ውን 5-ጂ፡ ኣብ ዝተፈላለያ ሃገራት ኣብ ኣገልግሎት ካብ ዝውዕል ጸኒሑ ኣሎ። እንተኾነ እዚ ቴክኖሎጂ ኣብ ኩለን ሃገራት የለን። በጺሑ እንተተባህለ'ውን ነዚ ዝተዳለወ ቴሌፎን የድሊ። ናይ ሞባይል ኢንተርነት ቅልጣፈ ንክህሉ ዝወጽኡ ዓለምለኻዊ ደረጃታት እንተዘይሃለው'ውን፡ ኣገልግሎት ኢንተርነት ዘቕርቡ ትካላት ካብቲ ሓደ ወለዶ ናብቲ ካልእ እናተሰጋገሩ ድሮ ኣብ ሓምሻይ ወለዶ በጺሖም ኣለዎ።
Technology,ድሕሪ ሕዚ ኣብ ኢትዮጵያ ኣስቤዛ ሸሚትካ፣ ኣቑሑት ገዚእካ ወይ ናይ ኣገልግሎት ክፍሊት ንምፍጻም ደሊኻ ምራቕካ ቱፍ ቱፍ ኢልካ ገንዘብ ምቑጻር ዝተርፍ ይመስል። ዕድጊት ምስ ፈጸምካ ''ቁጽሪ ሞባይልኪ/ካ እስኪ ንገርኒ/ንገረኒ'' ኢልካ ብተንቀሳቓሲ ስልክኻ ክፍሊት ክትፍጽም ትኽእል። ብሓጺሩ ስልክኹም፡ ሓደ ባንኪ ዝህቦ ኣገልግሎት ክህብ ይኽእል እዩ ማለት እዩ። ከመይ? Short presentational grey lin ጎረቤት ኢትዮጵያ ዝኾነት ኬንያ፡ ቅድሚ 14 ዓመታት ዝጀመረቶ 'ኤምፔሳ' [MPESA] ዝተባህለ ስርዓት ገንዘብ ሞባይል፡ ኣብዚ እዋን 72 ሚኢታዊት ህዝቢ እታ ሃገር ከም ዝጥቀመሉ ሓበሬታ ቮክስ ዝተባህለ ድረ ገጽ የመልክት። ኣብ ሸውዓተ ሃገራት ኣገልግሎት ዝህብ 'ኤምፔሳ' 42 ሚልዮን ንጡፋት ዓማዊልን 400 ሽሕ ወኪላትን ኣለዉዎ፡፡ 50 ምኢታዊት ዓመታዊ ሓፈሻዊ ምህርቲ (GDP) ኬንያ፡ በዚ ስርዓት ኣቢሉ ይንቀሳቐስ።
Technology,"ኣሜሪካዊ ቢልዮነር ቢል ጌትስ፡ ምስ ሚሊንዳ ጌትስ መስሪትዎ ዝነበረ ሓዳር ድሕሪ 27 ዓመታት ንክፋትሑ ከምዝተሰማምዑ ተገሊጹ ምንባሩ ይፍለጥ። ኣብ 1980፡ ሚሊንዳ ናብቲ ናይ ቢልጌትስ ትካል ማይክሮሶፍት ኣብ ዝተፀንበረትሉ እዋን እዩ፡ ክልቲኦም መፃምዲ ተራኺቦም። ቢልዮነር ቢል ጌት ብመገዲ ትዊተር ኣብ ዘሕለፎ መልእኽቲ፡ ""ድሕሪ ብዙሕ ምሕሳብን ርክብና ንምምሕያሽ ምስራሕን፡ ሓዳርና ምፍራስ ዝሐሽ ኣማራፂ ገይርና ወሲድናዮ"" ኢሉ። እዞም ቢልየነራት መፃምዲ ኣብ ናይ 27 ዓመት ሓዳሮም ሰለስተ ቆልዑ ዝወለዱ እንትኾኑ፡ ኣብ ዝተፈላለዩ ዘፈራት ሓገዝ ዝገብር 'ቢል ኤንድ ሚሊንዳ ጌትስ ፋውንዴሽን' ኣጣይሾም እዮም። 'ቢል ኤንድ ሚሊንዳ ጌትስ ፋውንዴሽን'፡ ዝተፈላለዩ ሕማማት ንምምካትን፡ ክታበት ንህፃናት ንምብፃሕን ብቢልየናት ዝቑፀር ዶላር ሰሊዑ እዩ።"
Technology,"ኣብ ቴክሳስ፡ ብዘይ መራሒ ትሕምበብ ዝነበረት ተስላ ዝዓይነታ መኪና ምስ ገረብ ድሕሪ ምግጫዋ ብምቅጻላ ክልተ ሰባት ሞይቶም። እቲ ሓደጋ ዘጋጠመሉ እዋን ኣብ ናይ መራሒ መኪና ስፍራ ዝተቐመጠ ሰብ ከም ዘይነበረ ፖሊስ ሓቢሩ። እታ ብልዑል ፍጥነት ትጓዓዝ ዝነበረት ናይ 2019 ሞዴል ኤስ ዝዓይነታ ተስላ፡ ኣብ ኩርቫ ብዘይምጥዋያ እያ ምስ ገረብ ተጋጭያ። እቶም ግዳይ ኮይኖም ዘለው ሰባት ክልቲኦም ኣብ 50ታት ዕድመ ዝርከቡ ኮይኖም፡ እቲ ሓደ ኣብ ቅድሚት ኣብ ናይ ተሳፋሪ መንበር እቲ ካልኣይ ድማ ኣብ ናይ ድሕሪት መንበር እዮም ተረኺቦም። ኮንስታብል ማርክ ሀርማን ኣብ ዝሃቦ መግለጺ፡ ዛጊት ተረኺቡ ብዘሎ መረዳእታ፡ ""ኣብ እዋን ምግጫው ነታ መኪና ዝዝውራ ሰብ ኣይነበረን"" ኢሉ።"
Technology,ንኽምስትኡ ዝዳረግ ስለ ዘይነበረ፡ ጸሓይ ገጹ . . . ጎይታ ክምስታ ተባሂሉ ብዙሓት ክርእዩዎን ክሓቑፉዎን ዝብሃግ ነይሩ። ንሱ፡ ካብ ሞንጎ እቶም 20 ቀዳሞት ናብ ህዋ ክልኣኹ ዝተሓረዩ መናእሰይ ምዃኑ ኣይዝንጋዕን። ኣብ መበል 26 ዓመቱ ናብ ህዋ ዝበጽሐ ገርማን ቲቶቭን፡ ኣብ ህዋ ብእግሩ ንክጉዓዝ ዝወሰነ ፈላማይ ጠፈርተኛ ኣሌክሲ ሌቮቭን ኣካል እዚ ጉጅለ ነይሮም። ይኹን'ምበር፡ ኩሎም ኣሰር ሓደ ብኽምስትኡ ብዙሓት ሃነን ዘበለ ሰብ'ዮም ዝኽተሉ። እዚ ጠፈርተኛ፡ ህዱእን ልዑል ርእሰ ተኣማንነት ዝወነነን ፓይሎትን ፈላሚ ናብ ህዋ ዝበጽሐን ህቡብ ውልቀሰብ፡ በቲ ግዜ ብዙሕ ዘይደፍሮ ቴክኒካዊ ክእለት ዝነበሮ ሰብ እዩ።
Technology,ኣፍራዪ ኤሌክትሮኒክስ ኤልጂ፡ ብምኽንያት ክሳራ ንግዲ ስማርት ሞባይል ደው ከምዘብል ሎሚ ሰኑይ ኣፍሊጡ፡፡ እቲ ደቡብ ኮርያዊ ግዙፍ ኣፍራዪ ኤሌክትሮኒክስ፡ ነቲ ንዝሓለፉ ሽዱሽተ ዓመታት ናይ 4.5 ቢልዮን ክሳራ ዘብጸሓሉ ዓውዲ መፍትሒ ንምንዳይ ይፍትን ከምዘሎ ኣብ ዝሓለፈ ጥሪ ምግላጹ ይዝከር። ካብ ዝተፈላለየ ኩርናዕ ስእሊ ምውሳድ ዝኽእሉ ካሜራታት ሓዊሱ ኣብቲ ዓውዲ ብዙሕ ፈጠራታት ዘበርከተ ኤልጂ፡ ኣብ 2013 ኣቆጻጽራ ኣውሮጳ፡ ኣብ ዓለም እቲ ሳልሳይ ዝዓበየ ኣፍራዪ ሞባይል ስልኪ ኮይኑ ነይሩ፡፡ ኮይኑ ግና ንግዲ ሞባይል ውዒሉ ሓዲሩ ኣዝዩ ውድድር እናበዘሖ ከምዝመጸ እዮም ሓለፍቲ እቲ ትካል ዝገልጹ፡፡
Technology,ቀዳማይ ሚኒስተር ኣብይ ኣሕመድ ትማሊ ሰሉስ ንወከልቲ ህዝቢ፡ ኢትዮጵያ ንደበና ናብ ዝናብ [ዝናም] ዝቕይር ትፍትኖ ዘላ 'ክላውድ ሲዲንግ' ዝተሰመየ ቴክኖሎጂ ተግባራዊ ይኸውን ከምዘሎ ሓቢሩ ነይሩ። እቲ ቀዳማይ ሚኒስተር እቲ ቴክኖሎጂ ፈተነታት ይግበረሉ ከምዘሎን ኣብ ቀረባ መዓልታት ብወግዒ ከምዝግለጽን ነቶም ወከልቲ ህዝቢ ገሊጽሎም። ብዝሒ ህዝቢ ይውስኽ ስለዘሎን ማዕሪኡ ኸኣ ጠለበ ንሕርሻ ዝኸውን መሬት ይውስኽ ስለዘሎ እቲ ንደበና ናብ ዝናም ዝቕይር ቴክኖሎጂ ኣገዳስነቱ ዕዙዝ ምዃኑ እቲ ቀዳማይ ሚኒስተር ኣረዱኡ።
Technology,መሸጣ ብሓይሊ ኤሌክትሪክ ዝሰርሓ መካይን ቻይና፡ ኣብ ዕዳጋ ልዑል ጠለብ ንዘለወን መካይን ቴስላ ከም ዝበለጽአን ተገሊጹ። ዋጋ እዘን መካይን ኣብ ቻይና ብ4 ሽሕን 500 ዶላር'ዩ። መሸጣ እዘን ሆንግ ሁዋንግ ሚኒ ኢቪ ዝብል ሽም ዝተዋህበን መካይን ምዕባዩ፡ ኣብ ትሕቲ ክትትል መንግስቲ ንዝርከብ ኣፍራዪ መኪና ሳይክ ሞተር ዓብዪ ዓወት'ዩ። ኣመሪካዊ ኣፍራዪ መካይን ጀነራል ሞተርስ ምስ ሳይክ ሞተርስ ብምትሕብባር ዘፍረዩወን መካይን እየን። ኣብ ዝሓለፈ ወርሒ እዘን ብኤሌክትሪክ ዝሰርሓ መካይን ዕጽፊ መሸጣ ቴስላ ከመዝግባ እንከለዋ፡ ኣብ ጉዳይ ድሕነት እዘን መካይን ግን ሕቶታት ይለዓሉ ኣለው።
Technology,ኣውስትራልያ፡ ፌስቡክን ጉግልን ኣብ መድረኻቶም ንዝዝርጋሕ ዜና ክኸፍሉ ዘገድድ ፈላማይ ዓለምለኻዊ ሕጊ ኣጽዲቓ። ዝሓለፈ ሰሙን እቲ ሕጊ ክረቅቕ እንከሎ፡ ፌስቡክ ኣብ ኣውስትራሊያ ዝርከቡ ተጠቀምቲ ዜና ከም ዘይርእዩን ከም ዘይዝርግሐዑን ገይሩዎ ነይሩ። እቲ ዝረቐቐ ሕጊ ቁሩብ ምምሕያሽ ተገይርሉ ፌስቡክን ጉግልን በቲ ሕጊ ንከይቕየዱ ዝገብሩ ምምሕያሻት ተገይሩሉ ክጸድቕ እንከሎ፡ ሕጂ'ውን ግን እቶም ዓበይቲ ኩባኒያታት ቴክኖሎጂ ኣመሪካ ንውሳነ መንግስቲ እታ ሃገር ተቓዊሞም ኣለው። እንተኾነ፡ ክልቲኦም ኩባኒያታት ንገለ ዓበይቲ ሓተምቲ ዜና ኣውስትራሊያ ልዑል ገንዘብ ክኸፍሉ ቃል ኣትዮም። እዚ ስምምዕ ከም መዋገዪ ከም ዝርእዩዎ ድማ ገሊጾም።
Technology,"ፈላመይቲ ውጻእ መዓት መንሽሮ ዓጽሚ ከምኡ'ውን ፈላመይቲ ብሰብ ዝሰረሖ ኣካል ናብ ህዋ እትበጽሕ ሰብ እያ። ብተወሳኺ እታ ብዕድመ ዝነኣሰት ኣብ ዑደት መሬት እትሳተፍ ኣመሪካዊት ጓል ኣንስተይቲ እያ። ጓል 29 ዓመት ተሓጋጋዚት ሓኪም ሄይሌይ ኣርሴኖ፡ ኣብ ወርሒ ጥሪ 2021 ኣካል እቲ ፈላሚ ሲቪላውያን ጥራሕ ዝለኣኽሉ ዓለምለኻዊ ጉዕዞ ህዋ ክትከውን ተሓርያ። ""ንልዕሊ ሓደ ወርሒ ሚስጢር ገይረዮ ዝጸናሕኩ ጉዳይ ሕጂ ንዓለም ከካፍሎ እየ"" ትብል። ኣብቲ ህጻን እንከላ ሕምምቲ መንሽሮ ኮይና ዝተሓብሐበትሉን ሕጂ ትሰርሐሉ ዘላን ኣብ ቴኔሲ ዝርከብ ሆስፒታል ናይ ቅዱስ ጁድ ሆስፒታል ምርምር ህጻናት፡ ነዚ ታሪኻዊ ጉዕዞ ከም ዝተሓረየት ተበሲራ። ስለ ዝኾነ ድማ፡ ኣብዚ ዓመት ፍርያት ስፔስ ኤክስ ብዝኾነት ፋልኮን ትሸዓተ ሮኬት ካብ ፍሎሪዳ ናብ ህዋ ክትጉዓዝ'ያ።"
Technology,ኩባንያ ቴለኮም ሁዋዌ፡ ብሰንኪ እቲ ብኣሜሪካ ዝተነብረሉ እገዳ፡ ኣተኩሮኡ ንኣፍረይቲ ሓሰማ ዝኸውን ቴክኖሎጂ ናብ ምቕራብ ከም ዝቐየረ ተገሊጹ። እቲ ቻይናዊ ዓርሞሸሽ ኩባንያ፡ ንድሕነት ኣሜሪካ ስግኣት እዩ ብዝብል ብምምሕዳር ትራምፕ ብዝተነብረሉ እገዳ፡ ንሕጽረት ኣገደስቲ ቀረባት እዩ ተቓሊዑ። በቲ ገጢምዎ ዘሎ ምንቁልቋል መሸጣ ቴለፎናት፡ ሁዋዌ ካልእ ምንጪ ኣታዊ ኣብ ምንዳይ ተጸሚዱ ኣሎ። ብዘይካ'ቲ ምስ ንኣፍረይቲ ሓሰማ ዝኸውን 'ኣርተፊሻላዊ ኢንተሊጀንስ' ምምዕባል፡ ምስ ኢንዱስትሪ ዕደና ከሰል ይሰርሕ ምህላው'ውን ተፈሊጡ።
Technology,ኩባንያ ኣፕል፡ ኣብ ቅነ ልደት ብዝተሸጡ ዘመናውያን ምህርታቱ፡ ተወሳኺ ክብረወሰን ሒዙ። ኣብዚ እዋን ኮሮናቫይረስ፡ ዓማዊሉ ዘመናውያን ፍርያታት ኣፕል ንዝኾኑ፡ ሓደሽቲ ዓይነት ሞባይላት፣ ላፕቶፓትን ኣቑሑን ንምዕዳግ ብምውሓዞም እዩ፡ ኩባንያ ኣፕል ተወሳኺ ክብረወሰን ዝሓዘ መሸጣ፡ ኣመዝጊቡ ዘሎ። ኣብቲ ዝሓለፈ ዓመት 2020 ኣብ ናይ መወዳእታ ሰለስተ ኣዋርሕ ጥራሕ፡ ኣፕል ልዕሊ 111 ቢልየን ዳላር ብምሻጥ እዩ፡ ካልእ ልዑል መሸጣ ኣመዝጊቡ ዘሎ ፤ እዚ ከኣ ካብቲ ቅድሚኡ ዝነበረ ዓመት ብ 21 ሚእታዊት ዝዛየደ እዩ።
Technology,"ብደረጃ ትካላት ይኹን ውልቀሰባት ሳተላይት ኢንተርኔት ዝጥቀሙ ከምዘለዉ ሰሚዕና ክንኸውን ንኽእል ኢና። 'ብዘይኣፍልጦን ፍቓድን ትካል ቴሌኮም ሳተላይት ኢንተርኔት እናተጠቐሙ ስለዝተረኸቡ ኣብ ቀይዲ ኣትዮም' ዝብል ዜና እውን ብተመሳሳሊ። ንምዃኑ ሳተላይት ኢንተርኔት እንታይ እዩ? ኣብዚ ዛዕባ ምስ ደራሲ መጽሓፍ ""ግርምተ ሳይቴክ""ን ዋና ኣቕራቢ ፕሮግራም ቴሌቪዥን 'ቲክቶክ'ን ሰሎሞን ካሳ ቅድሚ ሒደት ኣዋርሕ ዝገበርናዮ ሓጺር ቃለ-መሕትት እነሆ፡"
Technology,ተመራመርቲ፡ ኣብ ኣፍሪቃ ክንደይ ዝኣኽሉ ሓራምዝ ከምዘለዉ ንምፍላጥ፡ ፈቖዶ ዱራት ምኻድ ኣይከድልዮምን'ዩ። የግዳስ ብዝሒ እቶም ሓራምዝ ካብ ህዋ ብሳትላይት ምፍላጥ ይከኣል እዩ ብምባል፡ ኣብዚ ይዓሙ ኣለዉ። እዞም ስእልታት ካብ መሬት 600 ኪሎሜትር ርሒቓ ዑደት ካብ ትገብር ዘላ ሳትላይት፡ ዝመፅኡ እዮም። እዚ ካብ ህዋ ብሳትላይት ዝካየድ ዘሎ ምቁጻር ሓራምዝ ንመጀመመርታ ግዜ ዝካየድ ዘሎ ኮይኑ፡ ኣብ ሓደ መዓልቲ ክሳብ 5 ሽሕ ትርብዒት ኩሎሜተር ዝሽፍን መሬት ክዕዘብ ዝኽእል እዩ ተባሂሉ።
Technology,"ዋና ፈጻሚ ስራሕ ትዊተር ጃክ ዶርሲ፡ ፕሬዝደንት ዶናልድ ትራምፕ ዝጥቀመሉ ዝነበረ ማሕበራዊ ሚዲያ ትዊተር ምእጋድ ትኽክለኛ ስጉምቲ ምዃኑ ተዛሪቡ። ይኹን'ምበር፡ በቲ ""ዘይተለመደን ቅሉዕ ኩነትን"" ክብል ዝገለጾ ቐዋሚ እገዳ ትራምፕ ከም ዝሓዘነ ገሊጹ። እቲ እገዳ ብኸፊል ናይ ትዊተር ውድቀት ዘርኢ ከም ዝኾነ ብምግላጽ፡ ኣብ ኩሎም መጥቀሚታት ማሕበራዊ ሚዲያ ""ምዕሩይ ዝርርብ"" ክምዕብል ክንዲ ዝግበኦ ከም ዘይሰርሐ ተኣሚኑ። ትዊተር፡ ናይ ዶናልድ ትራምፕ መጥቀሚ ብምዕጻው ተመስጊኑን ተነቒፉን'ዩ። መራሒተ መንግስቲ ጀርመን ኣንጌላ መርከልን ፕሬዝደንት ሜክሲኮ ኣንድሬስ ማኑኤል ሎፔዝ ኦብራዶርን ዋላ'ውን መሓዙት እቲ ዝሰናበት ዘሎ ፕሬዝደንት ኣመሪካ እንተዘይኾኑ፡ ትዊተር ንዝወሰዶ ስጉምቲ ግን ነቒፎም። ጃክ ዶርሲ ብነዊሕ ኣብ ትዊተር ኣብ ዝጽሓፎ መልእኽቲ፡ ኣብ ዝሓለፈ ሰሙን ኣብ ካፒቶል ኣመሪካ ድሕሪ ዝተፈጥረ ናዕቢ ብዝወሰዶ ስጉምቲ ምዕጻው ትዊተር ትራምፕ ከም ዘይሕጎስን ከም ዘይሕበንን ገሊጹ።"
Technology,"ሴራልዮናዊ በዓል ሞያ ቴክኖሎጂ፡ ኣብ መላእ ዓለም ዘለዉ ሰባት ንምርኻብ ዘኽእል 'ሳፕፍሪካ' ዝተባህለ መልእኽቲ መተሓላላፊ መተግበሪ ሰሪሑ። እቲ ሓፊስ ኣልሃሰን ኬኑ ዝተባህለ ቴክኖሎጂስት፡ ንኹሎም ናይ ማሕበራዊ መራኸቢ መተግበሪታት ከምዝተዓዘበን ንዕዳጋ ኣፍሪቃ ተባሂሎም ዝተሰርሑ ኣይኮኑን ኢሉ ከምዝደምደመን ምስ ፓን ኣፍሪቃን ዴይሊ ቲቪ ኣብ ዝገበሮ ጻንሒት ተዛሪቡ። "" ብኣፍሪቃውያን ንኣፍሪቃውያን ዝተሰርሐ ውዒሉ ሓዲሩ ድማ ንዓለም ሙሉእ ዘገልግል መተግበሪ ክነማዕብል ኢና ንደሊ"" ኢሉ። እቲ መተግበሪ ዝረኸቦ ግብረ መልሲ እውን ኣዐርዩ ከምዘሐጎሶ ሓሰን ኬኑ ተዛሪቡ።"
Technology,"ኣብ 2020 ብሰንኪ ዘጋጠመ ለበዳ ኮሮናቫይረስ ህዝብታት ዓለም መዓልታዊ ንጥፈታቶም ብኦንላይን ክፍጽሙ ዝተገደድሉ ፈታኒ ዓመት ኮይኑ ይሓልፍ ኣሎ። ሚኒስተሪ ጉዳይ ወጻኢ ኣመሪካ ማይክ ፖምፒዮ፡ ብድሕሪ እቲ ኣብ ልዕሊ መንግስቲ ኣመረካ ዝተፈጸመ ሓደገኛ ሳይበራዊ መጥቃዕቲ ዘላ ሩሲያ ከምዘላ ገሊጹ። ""ኣብዚ ጉዳይ ሩሲያውያን ከም ዝተሳተፉ ግሉጽ'ዩ"" ዝበለ ፖምፒዮ፡ ብዛዕብኡ ዝሃቦ ዝርዝር ሓበሬታ የለን፤ ሩሲያ'ውን ንዝቐረበላ ክሲ ከም ዘይፈጸመት ገሊጻ። እቲ ሳይበራዊ መጥቃዕቲ ኣብ ልዕሊ ብኣመሪካዊ ኩባኒያ ሶላርዊንድስ ዝተሰርሐ 'ሶፍትዌር' ብምጥቃም ዝተፈጸመ ምዃኑ ክግለጽ እንከሎ፡ ግዳያት ካብ ዝኾኑ ትካላት መንግስቲ ንኣጽዋር ኒኩሌር ብላዕለዋይነት ዝከታተል ቤት ጽሕፈት እቲ ሓደ እዩ። ዲፓርትመንት ኢነርጂ ኣመሪካ ከም ዝበሎ ግን፡ ብምኽንያት እቲ መጥቃዕቲ ኣብ ልዕሊ እቶም ኣጽዋር ኒኩሌር ዘጋጠመ ናይ ድሕነት ጸገም የለን።"
Technology,ኣመሪካዊት ጓል 16 ዓመት ቻርሊ ዲ'ኣሜሊዮ ኣብ ዓለም ንፈለማ 100 ሚልዮን ሰዓብቲ ዘፍረየት ተጠቃሚት ማሕበራዊ መራኸቢ 'ቲክ ቶክ' ክትኸውን በቒዓ። ቻርሊ ኣብ ኖርዎክ ኣመሪካ እትነብር ኮይና ተጠቃሚት 'ቲክ ቶክ' ካብ እትኸውን ኣብ ውሽጢ ሓደ ዓመትን ፈረቓን እያ ዝለዓለ ብዝሒ ሰዓብቲ ክተፍርይ ዝኸኣለት። ንሳ ኣብ ናይ ዩ ቱዩብ ቪድዮ ብዘርኣየቶ ባህርያት ኣዘራራቢት ካብ ምዃና ብዝሰገረ ንብዙሓት ከም ዘቖጠዐት ይግለጽ። ብፍላይ ኣብ ሓደ ምስ ስድርኣ ኮይና እተዳልዎ 'ዲነር ዊዝ ዘ ዲ ኣሜሎስ' [ድራር ምስ እንዳ ደ ኣሜሊዮስ] ዝብል ተኸታታሊ ምርኢት፤ ኣብ ቀዳማይ ክፋሉ ነቲ ኣብ ገዝኦም መግቢ ዘዳልው በዓል ሞያ ምድላው መግቢ ክብሪ ብዘይምሃባ ንብዙሓት ኣቖጢዑ'ዩ።
Technology,እዚ ቻይናዊ ተመራማሪ፡ ኣብ ዓለም ገዚፍ ቑጠባዊ ዓቕሚ ዘለወን ክልተ ሃገራት ናብ ወርሒ ክበጽሓ መገዲ ዝጸረገ እዩ። እንተኾነ ሽም እዚ ተመራማሪ እታ ሓንቲ ሃገር ጥራሕ’ያ ብዝግባእ ሰኒዳ ብኽብሪ ሒዛቶ ዘላ። ኣብ ቻይና ሻንጋይ 70 ሽሕ ሓድግታት ዝሓዘ ሓደ ዓብዪ ቤተ መዘክር፡ እዚ ተመራማሪ ንክዝከረሉ ብሽሙ ክስየም ገይራ። ሺያን ሺንሰን፡ “ናይ ህዝቢ ተመራማሪ” ተባሂሉ እዩ ብኽብሪ ዝስመ። እዚ ተመራማሪ፡ ኣቦ ሚሳይልን ፕሮግራም ምርምር ህዋን ቻይና እዩ ይብሃል። ስራሕቱ፡ ቻይና ንመጀመርታ ግዜ ናብ ህዋ መንኮራኩር ክትልእኽ ኣኽኢሎምዋ። ብተወሳኺ፡ ኣካል ፕሮግራም ኒኩሌር ዝኾነ ሚሳይል ክትውንን’ውን ብጽሒት ኣንበሳ ኣለዎ።
Technology,ኣብ ሃገራዊ መረጻ ታንዛኒያ ብሚሊዮናት ዝቑጸሩ ዜጋታት ድምጾም ምሃብ ጀሚሮም። እንተኾነ ኣብታ ሃገር ኣገልግሎት ኢንተርነት ተቛሪጹን ኣመራርሓ ፖለቲካዊ ሰልፊታት ተቐይዶምን'ዮም ዘለው። እቶም ኣብዚ መረጻ ድምጺ ንምሃብ ዝተመዝገቡ 29.1 ሚሊዮን ታንዛኒያውያን ክሳብ ድሕሪ ቐትሪ ሰዓት 10፡00 (ኣቆጻጽራ ኢትዮጵያ) ድምጾም ክህቡ እዮም። ውጽኢት እቲ መረጻ ድማ ድሕሪ ሓደ ሰሙን ክግለጽ ትጽቢት ኣሎ። ኣብቲ ዝካየድ ዘሎ ፕሬዝደንታዊ መረጻ፡ 15 ሕጹያት ንፕሬዝደንትነት ይወዳደሩ ኣለው። እንተኾነ ፕሬዝደንት ጆን ማጉፉሊ ክዕወት ከም ዝኽእል ይግመት። ፕሬዝደንት ማጉፉሊ ዝመርሖ ሰልፊ ቻማ ቻ ማፔንዱዚ ታንንዛኒያ ብ1961 ናጽነታ ካብ እትረክብ ንነጀው ነታ ሃገር ክመርሕ ዝጸንሐ ሰልፊ እዩ።
Technology,"ኣብ 2025 ፍርቂ ዕማማት ዓለም ብማሽናት ክፍጸሙ ምዃኖም 'መድረኽ ቁጠባ ዓለም' ('ዎርልድ ኢኮኖሚክ ፎረም) ዘውጽኦ ጸብጻብ ተነቢዩ። እቲ ትካል መጽናዕቲ ከም ዝበሎ፡ እቲ እናማዕበለ ዝመጽእ ዘሎ ""ሰውራ ሮቦት"" ኣብ ምሉእ ዓለም 97 ሚልዮን ናይ ስራሕ ዕድላት ክፈጥር'ዩ። እንተኾነ ግን፡ ክንድኡ ዝኣክል ዕድላት ክዓጹ ስለዝኾነ፡ ንብዙሓት ማሕበረሰባት ንሓደጋ ዘቃልዕ ክኸውን'ዩ። ብፍላይ እቶም ብጉልበት ሰብ ዝዕየዩ፡ ከም መሰረታዊ ናይ ምምሕዳር ንጥፈታትን፡ ምምሕዳር ማዕከን ሓበሬታታትን ዝበሉ ስራሓት ካብቶም ክጸንቱ ትጽቢት ዝግበረሎም'ዮም።"
Technology,"የማናይ ኢድ ኩባንያ ጉግል ዝኾነ ኣልፋቤት ኣብ ተሓራሳይ መሬት ብምውፋር ኩነታት ነፍሲ ወከፍ ዘራእቲ ዝከታተሉን ህይወት ሓረስቶት ዘዘምኑን ሮቦታት ወግዓዊ ገይሩ። እዞም ሮቦታት ኣብ ላዕሊ ኮይኖም ክከታተሉ ዝኽእሉ ኮይኖም፡ ኩነታት ተፈጥሮኣዊ ዕብየት እቶም ኣትኽልቲ ብዘይጻባእ መልክዑ ስርሖም ክሰርሑ ዝኽእሉ'ዮም። እቲ ኩባንያ ከም ዝበሎ፡ ቀንዲ ዕላማ እዞም ሮቦታት ብዛዕባ እቶም ኣትኽልቲ እኹልን ዘተኣማምንን መረዳእታ ምእካብ እዩ። ሓላፊ እቲ ፕሮጀክት ኤሊየት ግራንት ""እዞም ሮቦታት ዓውዲ ሕርሻ ብምዝማን ንመጻኢ ዝህልወና ኣነባብራ ዘመናዊ ክኸውን ከም ዝገብሩ ንኣምን"" ኢሉ።"
Technology,ከም ፌስቡክ ዝኣመሰሉ ማሕበራዊ መራኸቢታት፡ ኣብዚ እዋን ውልቀሰባት ብጽሑፍ፣ ምስልን ስእልን ዝተሰነዩ ዜናታትን መረዳእታታትን ዘሕልፍሉ ዕድል ፈጢሩ እዩ። በዚ ድማ፡ ኣብ ሞንጎ ሃገራትን ኣህጉራትን ብቐሊሉ ሓበሬታታት ክዝርግሑን ናብ ብዙሓት ክበጽሑን ገይሩ። እንተኾነ፡ ብልክዕ እቶም ነዞም መራኸቢ መገዲታት ንፍልጠትን ጽቡቕ ነገራትን ዝጥቀሙሎም፡ ስኑዕ ሓበሬታ፣ ጽላኣት፣ ፍርሕን ጥርጣረን ዝፈጥሩን ንድሕነት ሰባት ሓደገኛ ዝኾኑን መልእኽቲታት ዘመሓላልፉ ጉጅለታትን ውልቀ ሰባትን ብዙሓት እዮም። ነዚ ንምክልኻል ድማ ወነንቲ እዞም ማሕበራዊ ሚድያታት፡ ትካሎም ካብቶም ዘይምዕሩያት መልእኽቲታት ነጻ ንምግባር ናይ ኣጠቓቕማ ደንቢ ኣውጺኦም ክቆጻጸሩዎ ይጽዕሩ። ከም ውጽኢቱ ድማ ኣብ ልዕሊ ንድሕነት ሰባት ጎዳእቲ ዝኾኑ ስኑዓትን ናይ ጽላኣት ዘረባታትን ዘቃልሑ ተጠቀምቲ ዝተፈላለዩ ስጉምቲታት ንምውሳድ ይግደዱ ኣለው።
Technology,ዝኾነ ስድራ፡ ውላዱ ፊደል ንምቑጻር ዕድምኡ ምስ ኣኸለ፡ ደብተርን ብርዕን ኣትሒዙ ናብ ቤት ትምህርቲ እንትልእኽ፡ ውሉዱ ናብ ቁም-ነገር ዘብቅዐሉ ጅማሮ ኮይኑ ይስምዖ። እቲ ውሉድ ተመቺኡዎ ፊደል ናብ ዝቖጽረሉ ቤት ትምህርቲ ልኢኹ ከባጽሕ ዝጸልእ ስድራ'ኳ እንተዘይሃለወ፡ ኣብ መብዛሕትኡ ገጠራት ትግራይ ዘሎ ተምሃራይ ግን፡ ክሳብ ሕጂ ኣብ ኩርኳሕ'ዩ ዝምሃር። ብዙሓት፡ ጸሓይን ንፋስን እናተባረይዎም፣ ኣብ እምኒ ኮፍ ኢሎም፡ ኣብ ዳስ ዝምሃሩ ቆልዑ ከም ዘለው ሓበሬታ ቢሮ ትምህርቲ እቲ ክልል የረድእ። ገለ ሰባት 'ናይ ብሓቒ ድዩ ክሳብ ሕዚ ኣብ ዳስ ዝምሃሩ ቆልዑ ኣለዉና?' ኢሎም ይሓቱ። ኪሮስ ሃይለስላሰ ነባሪ ከተማ ኣዲስ ኣበባ'ዩ። ኣብ እዋን ቁልዕነቱ፡ ንሱ'ውን በዚ ጸገም እዩ ሓሊፉ።
Technology,"ኣብ መርበብ ሓበሬታ ‘ትራፍ’ ብዝብል ስሙ እዩ ዝፍለጥ። ሰሙን ኣብ ዘይመልእ ግዜ፡ መልክዕ ናይ ኣይፎን ስክሪኑ ብምቕያር ልዕሊ 100,000 ዶላር ክረክብ ክኢሉ ኣሎ። ትራፍ፡ ነቶም ኣብ ኣይፎን ዝርከቡ ምልክት ናይ መተግበሪታት እዩ ብናይ ባዕሉ ቅዲ ሰሪሕዎም። ናይ ኣንድሮይድ ቴሌፎናት ዝጥቀሙ ሰባት፡ ነቲ ኣብ ስክሪኖም ዝርእይዎ ምልክታትን ሓፈሻዊ መልክዕን ብናይ ባዕሎም ቅዲ ከዕርይዎ ይኽእሉ ነይሮም እዮም። ኣይፎን ግን ነዚ ኣየፍቅድን ነይሩ። ኣይፎን፡ ኣብ መስከረም ‘iOS 14’ ሒዙ ምስመጸ ግን፡ ተጠቀምቲ ነዚ ክገብርሉ ዝኽእልሉ ዕድል ከምዘሎ ፈሊጦም።"
Technology,ኣመሪካ ካብ ሰንበት ጀሚሩ ማሕበራዊ መራኸብታት ዊቻትን ቲክቶክን ካብ መኽዝን መተግበሪታት እታ ሃገር ክትእግዶም'ያ። እቲ ስጉምቲ ተጠቀምቲ ነቶም ናይ ጽሑፍን ምስልን መተግበሪታት ኣብ ዝኾነ መጥቀሚ ኣውሪዶም ከይጥቀሙሎም ዝእግድ ከም ዝኸውን ቤት ጽሕፈት ንግዲ እታ ሃገር ገሊጹ። ምምሕዳር ትራምፕ ከምዝብሎ፡ እቶም ኩባኒያታት ስግኣት ሃገራዊ ድሕነትን ካብ ምዃኖም ብተወሳኺ መረዳእታ ተጠቀምቲ ናብ ቻይና ከልሕኹ ዝኽእሉ'ዮም ተባሂሉ ይስጋእ። ቻይና ኮነት ኩባኒያታት ዊቻትን ቲክቶክን ግን ነዚ ይነጽጉዎ።
Technology,ፕሬዝደንት ኣሜሪካ ዶናልድ ትራምፕ ቲክ ቶክ ዝተባህለ ማሕበራዊ ሚዲያ ተንቀሳቐስቲ ምስሊታት ኣሜሪካዊ ትካል እንተዘይዓዲጉዎ ክዓጽዎ እየ ኢሉ ተሓንዩ ኣሎ። እዚ ሚሊዮናት ዝፈትውዎ ማሕበራዊ ድረ ገጽ፡ ስለ ምንታይ ንመንግስቲ ኣሜሪካ ስግኣት ኮይኑ? መብዛሕትኡ ግዜ ኣብ ቲክ ቶክ እትረኽቦም ትሕዝቶታት ቁሩብ ፍሽኽ ዘብሉ'ዮም። መብዛሕትኦም ናይ ውሑዳት ሴኮንዳት ንውሓት እንትህልዎም፡ በዚ እቲ ትካል ብሚሊዮናት ከስቢ ይረክብ። እዚ ማሕበራዊ ሚዲያ ብ2010 ዓ.ም [ኣቆጻጽራ ኤውሮጳ] እዩ ናብ ተጠቀምቲ ተዘርጊሑ። ኣብ ኢድ ሚሊዮናት ተጠቀምቲ ንክበጽሕ ግን ብዙሕ ግዜ ኣይወሰደሉን።
Technology,ናይ ኣውሮጳን ናይ ኣሜሪካን ትካላት መደበር ህዋ፡ ካብ ማርስ ሓመድን ኣኻውሕን ንምምጻእ ፈተነታት ጀሚሮም፤ ካብ ማርስ ናብ መሬት ቅምሶ ሓመድን ኣኻውሕን ንከምጽኡ ድማ ክልተ ሮቦታት ድልዋት ኮይኖም ኣለዉ። ተመራመርቲ፡ ቅምሶ ሓመድን ኣኻውሕን ማርስ ኣብ ኢዶም ምስ ኣተወ፡ ኣብታ ቀያሕ ፕላኔት ተባሂላ እተፍለጥ ማርስ ፍጡር ይነብር ነይሩ ድዩ? ወይ ይነብር ኣሎ ድዩ? ንክፈልጡ ከምዝሕግዞም እዮም እምንቶ ኣንቢሮም ዘለዉ። ኣብ ናሳ ዝተሰርሐ ‘ፕሪዘርቫንስ’ ዝተሰመየ ሮቦት፡ ኣብ ለካቲት 2021 ኣብ ማርስ ብፓራሾት ተሓጊዙ ክዓልብ እዩ። እቲ ፓራሾት ነቲ ሮቦት ኣብታ ፕላኔት ብቀስታን ብዘይሃስያን ንክዓልብ ክሕግዞ እዩ።
Technology,ሕቡራት ኢማራት ዓረብ ‘ታሪኻዊ ስርሒት’ ዝተበሃለላ ፈላሚት ሳተላይት ናብ ማርስ ኣበጊሳ። እዛ ካብ ኣብ ጃፓን ዝርከብ መደበር ታናጋሽማ ዝተበገሰት ‘ተስፋ’ ዝተሰመየት ሳተላይት ንኹነታት ኣየርን ክሊማን ፕላነት ማርስ ንምጽናዕ ዝተበገሰት ኮይና፡ ናብ ዕላማኣ ንኽትበጽሕ 500 ሚልዮን ኪሎሜተር ጉዕዞ ይጽበያ ኣሎ። እታ ሳተላይት፡ 'ኤች2-ኤ' ብዝተሰመየ ሮኬት ተጸይራ’ያ ጉዕዞኣ ጀሚራ፡ ኣብ ዝሓለፈ ሳምንታት ክትብገስ እኳ ውጥን ወጺኡ እንተነበረ፡ ብሰንኪ ዘይምቹእ ኩነታት ኣየር እቲ ናይ ምብጋስ ውጥን ክልተ ግዜ ክናዋሕ ተገዲዱ’ዩ። ሳተላይት 'ሆፕ' ኣብ ለካቲት 2021 እያ ኣብ መዓልቦኣ ክትበጽሕ። እዚ ከኣ፤ ምስ መበል 50 ዓመት ምምስራት ሕቡራት ኢማራት ዓረብ ስለዝሳነ፡ ኣብታ ሃገር ፍሉይ ነገር ይገብሮ።
Technology,"ፈደራላዊ ቤት-ጽሕፈት መርመራ ገበን ኣመሪካ ኤፍቢኣይ፡ ምስ 'ቢትኮይን' ብዝተኣሳሰር ዝተፈጥረ ምስርሳር ትዊተር ቢልዮነራትን ፍሉጣት ሰባትን ዓለም ከጻሪ ጀሚሩ። ትማሊ፡ ናይ ቢልዮነራት ሰብሃብቲ ኤሎን መስክን ጄፍ ቤዞስን ከምኡ ድማ ናይ ቢል ጌትስ ሓዊሱ፡ ናይ ብዙሓት ፍሉጣት ኣመሪካውያን ትዊተር ተሰርሲሩ፡ ምስ 'ቢትኮይን' ዝተኣሳሰር መታለሊ ጽሑፍ ተለጢፍዎም። ናይ በዓል ባራክ ኦባማ፡ ጆ ባይደን ከምኡ ድማ ናይ ካንየ ዌስት ወግዓዊ ናይ ትዊተር ገጻት'ውን፡ ንተኸተልቶም ብክሪፕቶከረንሲ ልግሲ ክገብሩ ዝጽውዕ ጽሑፍ ተጠቒዕዎም እዩ። ኣብ ናይ ቢል ጌትስ ትዊተር ዝተጠቀዐ ጽሑፍ ""ኩሉ ሰብ ክህብ ይሓተኒ እዩ"" ይብል እሞ ""1,000 ዶላር እንተልኢኽኩም፡ 2000 ዶላር ገይረ ክመልሰልኩም እየ"" ይብል።"
Technology,ኣብ ኢራን፡ ክልተ ህጻናት ንምሻጥ ብኢንስተግራም እናወዓዓሉ (እናደለሉ) ዝነበሩ ሰለስተ ሰባት ኣብ ቀይዲ ውዒሎም። ኣዛዚ ፖሊስ ቴህራን፡ ብርጋዴር ጀነራል ሑሴን ራሂሚ፡ እቲ ሓደ ህጻን ካብ ዝውለድ 20 መዓልቲ ከም ዘይመልኦ ብምግላጽ፡ እታ ኻለአይቲ ድማ ናይ ክልተ ወርሒ ህጻን ከም ዝኾነት ሓቢሩ። እቶም ደላሎ፡ ነዞም ህጻናት ከስቢ ረኺቦም ንምሻጥ ብምሕሳብ፡ ብ 500 ዶላር ዝዓደጉዎም ኮይኖም፡ ብኢንስተግራም ብ 2 ሽሕ ዶላር ክሸጥዎም ኣብ ዝፍትንሉ’ዮም ተታሒዞም። ካብ ሓደ ህጻን ካብ 1500 ሽሕ ክሳብ 2 ሽሕ ዶላር፡ ከስቢ ንምርካብ ሓሲቦም ነይሮም ድማ ተባሂሉ። ካብቶም ጥርጡራት እቲ ሓደ፡ ነዞም ህጻናት ካብ ድኻ ስድራቤት ስለ ዝረኸብናዮም፡ ዝሓሸ ናብራ ንክረኽቡ ኢና ክንሸጦም ሓሲብና ኢሉ።
Technology,ፕሬዝደንት ዶናልድ ትራምፕ፡ ክሳብ መወዳእታ 2020 ንወጻእተኛታት ቪዛን ግሪን ካርድን ከይወሃብ ኣዚዙ። እዚ መምርሒ ተግባራዊ ክኸውን እንከሎ፡ ክኢላታት ቴክኖሎጅን ኢንፎርሜሽን ቴክኖሎጅን፣ ካብ ሕርሻ ወጻእ ኣብ ዘለው ዓውድታት ዝዋፈሩ መዓልታዊ ሰራሕተኛታት፣ ናይ ገዛ ሰራሕተኛታት ከምኡ'ውን ኣካየድቲ ስራሕ ዓበይቲ ኩባኒያታትን ካልኦት ላዕለዎት ኣመራርሓን ቪዛ ንምርካብ ክጽገሙ'ዮም። መግለጺ ዋይት ሃውስ ከም ዝብሎ፡ ብምኽንያት ለበዳ ኮሮናቫይረስ ቑጠባዊ ኪሳራ ንዘጋጠሞም ኣሜሪካውያን ዕድል ስራሕ ንምምችቻው እዩ ነዚ ስጉምቲ ክውሰድ መምርሒ ወጺኡ። ይኹን'ምበር፡ ትራምፕ ለበዳ ኮሮናቫይረስ ምኽንያት ብምግባር ሕጊ ኢምግሬሽን ክሰጥም እዩ ዝገብር ዘሎ ብምባል ይነቕፉዎ።
Technology,"ዓርሞሽሻዊ ቴክኖሎጂካዊ ኩባንያ ኣማዞን፡ ፖሊስ ነቲ መመላዩ ገጽ (ፋሻል ሪኮግንሽን) ክጥቀምሉ ዝጸንሑ 'ሶፍትዌር' ከይጥቀምሉ ኣጊዱ። ኣማዞን ነዚ ውሳነ እዚ ከሕልፍ ዝኸኣለ ተጣበቅቲ ሰብኣዊ መሰላት እዚ ተክኖሎጂ ዓሌታዊ ኣድልዎ ንኽካየድ ተራ ኣለዎ ዝብል ክሲ ስለዘቕረቡ'ዩ። እዚ ውሳነ እዚ፡ ጆርጅ ፍሎይድ ብፖሊስ ድሕሪ ምቐታሉ ዝሰዓበ ህዝባዊ ተቃውሞ ተኸቲሉ እዩ ተመሓላሊፉ። ኣማዞን ነቲ ዋንነቱ ዝኾነ ገጽ ዘላሊ ቴክኖሎጂ ደው ኣቢልዎ ዘሎ፡ ሓገግቲ ኣካልት ኣሜሪካ እቲ ቴክኖሎጂ ብኸመይ ኣብ ግብሪ ክውዕል ከምዘለዎ መቆጻጸሪ ዝኸውን ሕጊ ኣርቂቆም ክሳብ ዘጽድቁ ምኳኑ ገሊጹ። ኣማዞን ኣብ ዝሃቦ መግለጺ ""መንግስቲ ስነ ምግባራዊ ዝኾነ ኣግባብ ኣጠቃቕማ እዚ ተክኖሎጂ ንክኽተል ጉባኤ (ኮንግረስ) በዳሂ ዝኾነ ሕጊ ከውጽእ ንጽበ"" ኢሉ።"
Technology,ኣመሪካውያን ጠፈርተኛታት ዳግ ሃርሊን ቦብ ቤንከንን ናብ ዓለማዊ መደብር ምርምር ጠፈር ብሰላም በጺሖም፡ ናብ ውሽጢ ኣትዮም ኣለዉ። እዞም ጠፈርተኛታት ታሪኻዊ ጉዕዞ እዮም ኣካይዶም። ነዚ ጉዕዞ ታሪኻዊ ዝገበረቶ ድማ እታ ዝተጉዓዙላ መንኮርኲር እያ። እዛ 'ድራጎን' ዝተሰምየት መንኮርኲር፡ ስፔስ ኤክስ ብዝበሃል ናይ ውልቀ ኩባንያ እትውነን እያ። ናሳ፡ ቅድሚ ትሸዓተ ዓመታት እዩ መንኮርኲራት ምውንጫፍ ደው ኣቢሉ። ክሳብ ሽዑ ድማ፡ ናሳ ባዕሉ መንኮርኲር ሃኒጹ እዩ ዝውንጭፍ ነይሩ። ሕዚ ግን፡ እዚ ስፔስኤክስ ዝበሃል ናይ ውልቀ ትካል እዩ ነዞም ጠፈርተኛታት ናብቲ ዓለማዊ መደብር ምርምር ጠፈር ኣብጺሑ ክመልሶም።
Technology,ትካል ማይክሮሶፍት፡ ሓበሬታን ዜናን ዘቕርብ ኤምኤስኤን (MSN) ዝበሃል ዌብሳይት ኣለዎ። ኣብዚ ዌብሳይት ተቖጺሮም ዝሰርሑ ብዙሓት ጋዜጠኛታት ድማ ኣለዉ። እዞም ጋዜጠኛታት፡ ነቲ ዜና ካብ ዘቕርቡ ትካላት ዝመጸሎም ዛንታታት መሪጾም ኣዋዲዶም የቕርብዎ። ኣርእስትን ስእልታትን'ውን ይመርጹ። ሕጂ ግን፡ ነዚ ናይ ጋዜጠኝነት ስራሕ፡ ብመገዲ 'ኣርተፊሻል ኢንተለጀንስ' ክስራሕ ምዃኑ ተገሊጹ'ሎ። ስለ'ዚ ድማ፡ ማይክሮሶፍት ነዞም ጋዜጠኛታት ከሰናብቶም እዩ። ማይክሮሶፍት፡ እዚ ውሳነኡ ምስ ለበዳ ኮሮናቫይረስ ዘራኽብ ከምዘይብሉ ገሊጹ'ሎ።
Technology,ፈተና ጸላእና፡ ንሕና ሰባት እንሰርሖም ዝነበርና ብዙሓት ዕዮታት ብሮቦታት ክትክኡ ምዃኖም ሰብ ሞያ ይገልጹ። ለበዳ ኮሮናቫይረስ ድማ ነዚ ከይዲ የቀላጥፎ ምህላዉ እዮም ዝዛረቡ። ኣብዚ ናይ ለበዳ እዋን፡ ዓበይቲ ኮኑ ኣናእሽቱ ትካላት፡ ምትሕውዋስ ናይ ሰባት ንምውጋድን ብዝሒ ብኣካል ናብ ስራሕ ዝመጹ ሰባት ንምንካይን ክብሉ፡ ኣብ ንጥፈታቶም ሮቦታት የተኣታተዉ ኣለዉ። ሰባት ኣብ ገዝኦም ኮይኖም ክዓይዎም ንዘይክእሉ ንጥፈታት ከኣ፡ ብሮቦታት ይትክኡዎም ኣለዉ። ንኣብነት፡ ኣብ ኣመሪካ እቲ ዝዓበየ መደብር ዋልማርት፡ ምድሪቤቱ ንምጽራይ ሮቦታት ክጥቀም ጀሚሩ'ሎ። ኣብ ደቡብ ኮርያ ድማ፡ ሮቦታት መጠን ረስኒ ናይ ሰባት ክዕቅኑን ናይ ጽርየት ፈሳሲ (ሳኒታይዘር) ክዕድሉን ተራእዮም እዮም።
Technology,ኣብ ህንዲ ብዙሓት ኣቕረብቲ ኣገልግሎት ቴሌፎን፡ ቅድሚ እቲ ልሙድ ናይ ቴሌፎን ጻውዒት ድምጺ፡ ን 30 ካልኢት ሓበሬታ ኮሮናቫይረስ ክስማዕ ገይሮም። ኩባኒያታት ቴሌኮምዩኒኬሽን ህንዲ ጂዮ፣ ቢኤስኤንኤልን ቮንዳፎንን ካብ መንግስቲ ብዝቐረበሎም ጻውዒት፡ ነዚ ስጉምቲ ክወስዱ ክኢሎም። እዚ ብቋንቋ ኢንግሊዘኛ ዝተዳለወ መልእኽቲ፡ ብዝስዕል ሰብ ጀሚሩ ሓበሬታ ዝህብ ኮይኑ፡ እቲ ልሙድ ድምጺ ጻውዒት ስዒቡ ይመጽእ። እንተኾነ፡ ተጠቀምቲ ተደጋጋሚ ካብ ምዃኑ ዝተልዓለ ሕጉሳት ስለዘይኮኑን ጥርዓን ከስምዑ ምስጀመሩን፡ ኣብ መርበባት ሓበሬታ ከመይ ከጥፍኡዎ ከም ዝኽእሉ ተጻሒፉ።
Technology,ፕሬዝደንት ዶናልድ ትራምፕ፡ ክሳብ መወዳእታ 2020 ንወጻእተኛታት ቪዛን ግሪን ካርድን ከይወሃብ ኣዚዙ። እዚ መምርሒ ተግባራዊ ክኸውን እንከሎ፡ ክኢላታት ቴክኖሎጅን ኢንፎርሜሽን ቴክኖሎጅን፣ ካብ ሕርሻ ወጻእ ኣብ ዘለው ዓውድታት ዝዋፈሩ መዓልታዊ ሰራሕተኛታት፣ ናይ ገዛ ሰራሕተኛታት ከምኡ'ውን ኣካየድቲ ስራሕ ዓበይቲ ኩባኒያታትን ካልኦት ላዕለዎት ኣመራርሓን ቪዛ ንምርካብ ክጽገሙ'ዮም።መግለጺ ዋይት ሃውስ ከም ዝብሎ፡ ብምኽንያት ለበዳ ኮሮናቫይረስ ቑጠባዊ ኪሳራ ንዘጋጠሞም ኣሜሪካውያን ዕድል ስራሕ ንምምችቻው እዩ ነዚ ስጉምቲ ክውሰድ መምርሒ ወጺኡ። ይኹን'ምበር፡ ትራምፕ ለበዳ ኮሮናቫይረስ ምኽንያት ብምግባር ሕጊ ኢምግሬሽን ክሰጥም እዩ ዝገብር ዘሎ ብምባል ይነቕፉዎ።
Technology,"ዓብይ ኩባንያ ኤሌክትሮኒክስ ፎክስኮን፡ ኮሮናቫይረስ ንምክልኻል ዘኽእል ማስኬራ ወይድማ ኣብ ግዘ መጥባሕቲ ዝግበር ናይ ኣፍን ኣፍንጫን መሸፈኒ ከምዘፍርይ ኣፍሊጡ። ካብ ኤሌክትሮኒክስ ብተወሳኺ ተንቀሳቐስቲ ስልክታት ኣይፎን ዘፍርይ ኩባንያ ፎክስኮን፡ ብሰንኪ ኮሮናቫይረስ ኣብ ቻይና ዝዓፀዎ መፍረይ ትካሉ ንምኽፋት ይፅዕር ኣሎ። ኮሮናቫይረስ ምኽሳቱ ስዒቡ፡ ኣብ መላእ ዓለም ሕፅረት መሸፈኒ ማስኬራ (ማስክ) ኣጋጢሙ ይርከብ። ከም ሓበሬታ ፎክስኮን ኣብ መወዳእታ እዚ ወርሒ እዚ፡ ኣብ መዓልቲ ክልተ ሚልየን ናይ ኣፍን ኣፍንጫን መሸፈኒ ማስኬራ ከፍርይ እዩ። እቲ ትካል ""ነዚ ለበዳ እዚ እንትንምክት፡ ሕድሕድ ሰከንድ ትርጉም ኣለዋ እዩ"" ክብል ብመገዲ ማሕበራዊ ሚድያ 'ዊቻት' ሓቢሩ።"
Technology,"ሕሳብ (ቁጽሪ) ማለት እውን Mathematics ሓደ ካብ ዓበይቲ ዓውድታት ትምህርቲ ኮይኑ፡ ብዛዕባ ቁጽሪ፡ ዓቐን፡ ቅርጺ፡ ስፍሓትን ለውጥን ዝኣመሰሉ ይመራመር። እዚ ዓይነት ትምህርቲ ኣብ ኤርትራ ከምቶም ካልኦት ዓውድታት፡ ካብ ማእከላይ ደረጃ ንላዕሊ ብቋንቋ እንግሊዘኛ እዩ ዝወሃብ። ኤርትራዊ ምሁር እቲ ዓውዲ ዮናታን ሰለሙን ግና፡ ኣብ ኤርትራ ቁጽሪ ብትግርኛ ክመሃር ከም ዝኽእል ብምግላጽ ነዚ ዝሕግዝ መምሃሪ መጻሕፍቲ የዳልው ኣሎ። ስለምንታይ ብትግርኛ ክወሃብ ኣለዎ ዝብል ሓሳብ ከም ዘለዎ ንቢቢሲ ኣብ ዝሃቦ መግለጺ፡ ""ዝኾነ ነገር ትምህርቲ ዝሓቖፈ፡ እንተድኣ ተረዲእካ ሓሳቡ፡ ኣመሃህርኡን ኣበጋግስኡን እንተድኣ ፈሊጥካዮ፤ ብናይ ኣዴኻ ቋንቋ ዘይትመሃረሉ ምኽንያት የለን ብዝብል ሓሳብ እየ ተበጊሰ።"
Technology,ሳምሰንግ እግሪ እግሪ ወናኒኣ እናተንከራረወት እትከታተል፡ ቦሊ ዝተበሃለትን ክንዲ ኩዕሶ ቴኒስ ሜዳ እትኸውንን ሮቦት ኩዕሶ ኣላልዩ። ቦሊ ንምንቅስቓስ ዋናኣ እናተኸታተለት ፍልይ ዝበሉ ኣጋጣሚታቱ ብቪድዮ ቐዲሓ ክትስንዶ ብዘኽእል ዓቕሚ ከምዝተምሃዘት እቲ ኩባንያ ኣብ ዘዳለዎ መላለዪ መድረኽ ኣፍሊጡ። እታ ኩዕሶ፡ እግሪ እግሪ ፕረዚደንትን ዋና ፈጻሚ ስራሕን ኩባንያ ሳምሰንግ ኤች ኤስ ኪም እናሰዓበት ኣብቲ መድረኽ ተራእያ።
Technology,"ኣብዚ እንነብረሉ 'ዲጂታላዊ' ዘበን፡ ሰባት ካብ ገዝኦም እንትወጹ ካብ ዘተሓሳስቦም ጉዳያት ሓደ፡ ""ተንቀሳቓሲ ስልከይ ባትሪ ትውደእ ዶ ትኸውን?"" ዝብል እዩ። ነዚ እዩ ድማ ሰብ ኣብ ዝእከበሉ ከባቢታት ናይ ቴሌፎንን ታብሌትን ባትሪ መምልኢ መሳርሒታት ብበዝሒ ዝርከቡ። ኮይኑ ግና ሰብ ሞያ ሓለዋ ሳይበር ኣብ ዝረኸብካዮ ቦታ ተንቀሳቓሲ ስልክኻ 'ቻርጅ' ምግባር፡ ኣደዳ ሰርሰርቲ [ሃከርስ] ክትከውን ከምዝገብር ይገልጹ።"
Technology,ኣብዚ ሕጂ እዋን፡ ክልቲኦም ጃክ ኣብ ኢትዮጵያ'ዮም ዘለው። ወናኒ ኣሊባባ ጃክ ማን ወናኒ ትዊተር ጃክ ዶርሲን። ትካል ኤሌክትሮኒክ ቻይና ኣሊባባ፡ ኣብ እስያ ዓብዪ ብጽሒት ዘለዎ ትካል'ዩ። ብኣርባዕተ ኣሜሪካውያን መናእሰይ ዝተመስረተ ትዊተር ድማ፡ ገዚፍ መድረኽ ማሕበራዊ ሚዲያ'ዩ። ጃክ ማን ጃክ ዶርሲን፡ ቖጸሮ ከም ዘለዎም ሰባት ኣብ መፋርቕ ወርሒ ሕዳር ናብ ኢትዮጵያ ምምጽኦም፡ ትኹረት ብዙሓት መራኸብቲ ብዙሃን ገዚኦም ቐንዮም። ቻይናዊ ጎይታ ቢዝነስ ጃክ ማ፡ ናብ ኢትዮጵያ ምስ መጽአ ምስ ቐዳማይ ሚኒስትር ኣብዪ ኣሕመድ ተራኺቡ ዘትዩ። ኣብ ፓርክ ኣይሲቲ ተረኺቡ ድማ ምስቲ ቀዳማይ ሚኒስትር 'ኤሌክትሮኒክ ዎርልድ ትሬድ ፎረም' [ኢደብልዩቲፒ] ዝተብሃለ ፕሮጀክት መሪቑ።
Technology,ላውረንት ቀዳማይ ክፍሊ ትምህርቱ ኣብ ሓደ ዓመት'ዩ ወዲኡ። ናብ ካልኣይ ክፍሊ ምስኣተወ ግን ለውጥታት ክረኣዩ ጀሚሮም። ኣብ ውሽጢ ሓደ ዓመት ክሳብ ሻድሻይ ክፍሊ ክውድእ ክኢሉ። ወዲ ሽድሽተ ዓመት ህጻን ኮይኑ ድማ ናብ ካልኣይ ደረጃ ትምህርቲ ኣትዩ። ሽድሽተ ዓመት ዝወስድ ትምህርቲ ኣብ ውሽጢ 18 ኣዋርሕ [ዓመትን ፈረቓን] ዝወደአ ላውረንት፡ ንሽድሽተ ኣዋርሕ ዕርፍቲ ብምግባር ናብ ዩኒቨርሲቱ ክኣትው በቒዑ። ንሱ ቅድሚ ሸሞንተ ኣዋርሕ'ዩ ናብ ዩኒቨርሲቲ ኣትዩ። ኣብ ዝመጽእ ዘሎ ወርሒ ግን ብቐዳማይ ዲግሪ ኤለክትሪካዊ ምህንድስና ክምረቕ'ዩ።
Technology,"ጉግል ኣብተን 'ኣንድሮይድ ስማርት' ቴለፎናቱ ኣበር ንዝረኸበ ሰብ ዝኸፍሎ ገንዘብ ካብ 200,000 ናብ 1.5 ሚልዮን ዶላር ክብ ከም ዘበሎ ኣፍሊጡ። ጉግል ካብ 2015 ጀሚሩ ንተመራመርቲ ድህነት ልዕሊ 4 ሚልዮን ዶላር ከም ዝኸፈለ'ዩ ዝገልጽ። እቲ ሓድሽ ሽልማት፡ ኣብ ስማርት ቴለፎናት ጉግል ዝርከብ ታይታን ኤም ኣብ ዝተብሃለ ናይ ድህነት 'ቺፕ' ንዝረኽብዎ ኣበራት እዩ ዝኽፈል። ታይታን ኤም ኣብ ሰማርት ሰልክታት ዝርከብ 'ቺፕ' ኮይኑ እታ ቴለፎን እትክፈተሉ ሓበሬታታት ዝእክብ ኣካል እዩ። ሓደ ተመራማሪ ናይዚ ኣበር ከርእይ ምስ ዝኽእል ነቲ ናይ 1.5 ሚልዮን ዶላር ሽልማት ክረክብ ይኽእል ማለት'ዩ።"
Technology,"ጓል 22 ዓመት ኢዮንቦ ብሊንድሃይም፡ ኣብ ሞባይላ ዝንበብ ሃሰስ እናበለት፡ ንምንታይ ""እታ ሓላዊት ህይወት [ዘ ላይፍ ጋርድ]"" ዝብል ሳጓ ከምዝተዋህባ ትገልጽ። ""ብዙሓት ክሞቱ ዝደልዩ ሰባት`ዮም ዝመጹኒ"" ትብል እዛ ኖርወጃዊት መንእሰይ። ""ሓደ ሰብ ነብሰይ ክቐትል`የ እናበለኒ ሸለል ብምባል ጽቡቕ ነገር ከጋጥም ክጽበ ኣይክእልን"" ትብል ኢዮንቦ። ነብሰ-ቕትለት ክፍጽሙ ንዝደልዩ ተጠቀምቲ ኢንስታግራም ምድሓን ኢዮንቦ ትመርጾ ስራሕ ኣይነበረን። ምስ ኢንስታግራም ኣይትሰርሕን`ያ፡ ነቲ እትሰርሖ ስራሕ`ውን ኣይትኽፈልን`ያ። ብሞያ ክንክን ሕማም ኣእምሮ ዝወሰደቶ ስልጠና ስለዘየለ`ውን ሓገዝ ክትህብ ወግዓዊ ብቕዓት የብላን። ነቶም ተስፋ ናይ ምቑራጽ ጽሑፋት ኣብ ኦንላይን ዝጽሕፉ ሰባት ንሳ ናይ መወዳእታ ዕድሎም ምዃና ስለእትፈልጥ ግን ሓገዝ ናይ ምብርካት ግዴታ ከምዘለዋ ትኣምን።"
Technology,ኣሜሪካውያን ተመራመርቲ ልዑል ብኽነት መጠን ማይ ዓለምና ከድሕን ዝኽእል ኣዝዩ ልሙጽ (መንደልሕጾ) ባዞ ዓይኒ-ምድሪ ከምዝመሃዙ ኣፍሊጦም። ምሁራት ዩኒቨርሲቲ ፔን ከምዝሓበርዎ እዚ ምህዞ፡ ነቲ ባዞ ዓይኒ-ምድሪ ምስተጠቐምና ንኽዕዎ ማይ ብ90 ሚእታዊት ክንክይ ዝኽእል'ዩ። ኣብቲ ባዞ ዓይኒ-ምድሪ ክፍጠሩ ዝኽእሉ ባክተርያታት ንምጥፋእን ጨና ከይፍጠር ንምግባርን ከምዝሕግዝ'ውን ገሊጾም። እቲ ማይ ዝነጽግ ክፍሊ ብሽንቲ ክጉዳእ ስለዝኽእል ግን ከባቢ 50 ግዜ ምስተገልገልናሉ ክንቕይሮ ይግባእ ተባሂሉ'ሎ።
Technology,ኣብ ሃገረ ኣሜሪካ ፍሉጥ ዝኮነ ዩኒቨርስቲ ኤምኣይቲ ንድሕሪት ዝገላበጡን ኩዕሶ እግሪ ዝጻወቱን ሮቦታት ምሂዙ። እቶም ሮቦታት ስራሕቶም ኣብ ቀጽሪ እቲ ዩኒቨርስቲ ኣቕሪቦም ኣለዉ።
Technology,ኣብዚ ቀረባ ግዘ ኣብ ሞንጎ ዋሽንግተንን ቤጂንግን ዝግበር ስምምዕ፡ ነቲ ኣብ ሞንጎ ክልቲአን ሃገራት ዝተወልዐ ንግዳዊ ኲናት ክፈትሕ ሓያሎ ተስፋ ተገይርሉ ኣሎ። ይኹን'ምበር እዚ ኣብ ሞንጎ ክልተ ልዕለ-ሓያላን ሃገራት ዘሎ ንሕንሕ፤ ልዕሊ ንግዲ እዩ፤ ኣብ ስነ-ቁጠባ፣ ምክልኻል፣ ባህልን ቴክኖሎጂን ዝተደረኸ' ይመስል። ኣሜሪካ ካብ ቻይና እንታይ እያ ትደልይ? ናይ ኣሜሪካ ናይ መወዳእታ ግጥም'ከ? ናይዚ ሓጺር መልሲ፡ ፕረዝደንት ዶናልድ ትራምፕን ምክትል ፕረዝደንት ሊዩ ሀንን ኣብ ዝሓለፈ ወርሒ ኣብ ቤት-ጽሕፈት ፕረዝደንት፡ ኢድንኢድ ተጨባቢጦም ነይሮም፤ እዚ ቀዳማይ መድረኽ ልዝብ ክልቲአን ሃገራት እዩ።
Technology,እዚ 'ብጣዕሚ ምስጢራዊ' ስእሊ ናይ ሓንቲ ዓሚል ኣፕል ፡ ዝተበላሸወ ስክሪን ሞባይላ ንክዕረየላ ምስ ወሰደቶ እዩ ተላኢኹ ዝረኸበቶ። ግሎርያ ፈዌንትስ ትበሃል። ዝተበላሸወ ቴሌፎና ንክዕረየላ ኣብ ካሊፎርንያ ናብ ዝርከብ ሓደ ዓብዪ ናይ ኣፕል መጸገኒ ሹቕ ወሲዳቶ። ናብቲ እንዳጸጋኒ ቅድሚ ምውሳዳ፡ ዝተወሰኑ ምስጢራዊ ዳታ ካብ ቴሌፎና ኣልጊሳ ነይራ ። እንተኾነ ንሳ፡ እቲ ሰራሕተኛ ሓደ ብጣዕሚ ምስጢራውን ውልቃውን ስእላ ብመንገዲ ፌስ ቡክ ናብ ባዕሉ ከምዝለኣኾ ኣረጋጊጻ። እዚ ዛንታ መጀመርታ ኣብ ዋሺንግተን ፖስት እዩ ወጺኡ ነይሩ።
Technology,ኣባላት ባይቶ ታንዛንያ ካብ ሎሚ መዓልቲ ሰሉስ ጀሚሩ ወረቐት ገዲፎም፤ ታብሌታት (ነኣሽቱ ላፕቶፓት) ክጥቀሙ ተወሲኑ። እቶም ኣርቀቕቲ ሕጊ ካብ ሎሚ ንደሓር ወረቐት ኣይክጥቀሙን። እተን ታብሌታት ድማ ትማሊ ሰኑይ ተዓዲለንኦም ኣለዋ። እቲ ባይቶ ብትዊተሩ ኣብ ዝዘርግሖ ሓበሬታ ኣባላቱ ነተን ታብሌታት ክቕበሉ ዘርእይ ስእልታት ዘርጊሑ'ሎ። ዕላምኡ ከኣ ምጥቃም ወረቐት ደው ምባል ከም ዝኾነ ሓቢሩ።
Technology,ኣብ ጃፓን ዝርከብ ጨንፈር ዓርሞሸሽ ኩባንያ ቴክኖሎጂ ማይክሮሶፍት፡ ሰራሕተኛታቱ ኣብ ሰሙን ኣርባዕተ መዓልቲ ጥራይ ክሰርሑ ብምግባሩ ኣፍራይነት ሰራሕተኛታቱ ብ40% ከም ዝዓዘዘ ኣፍሊጡ። እቲ ትካል ንመፈተኒ ኣብ ዘተኣታተዎ ኣገባብ፡ እቶም ሰራሕተኛታት መሃያ ከይጎደሎም ኣብ ሰሙን ኣብ ክንዲ ሓሙሽተ ኣርባዕተ መዓልቲ ከም ዝወፍሩ እዩ ገይሩ። ኣብ ወርሒ ነሓሰ ነፍሲ ወከፍ ዓርቢ እቲ ትካል ክዕጾ ከሎ፡ ቀወምቲ ሰራሕተኛታት ድማ ከም ዘዕርፉ ተገይሩ። ብዘይካ'ዚ፡ ኣኼባታት ልዕሊ 30 ደቓይቕ ከይዛየዱን፡ ብኣካል ምርኻብ ዘየገድዱ ድማ ብኢንተርነት ክካየዱን ኣተባቢዑ።
Technology,ኣብዚ ቀረባ ግዘ ኣብ ሞንጎ ዋሽንግተንን ቤጂንግን ዝግበር ስምምዕ፡ ነቲ ኣብ ሞንጎ ክልቲአን ሃገራት ዝተወልዐ ንግዳዊ ኲናት ክፈትሕ ሓያሎ ተስፋ ተገይርሉ ኣሎ። ይኹን'ምበር እዚ ኣብ ሞንጎ ክልተ ልዕለ-ሓያላን ሃገራት ዘሎ ንሕንሕ፤ ልዕሊ ንግዲ እዩ፤ ኣብ ስነ-ቁጠባ፣ ምክልኻል፣ ባህልን ቴክኖሎጂን ዝተደረኸ' ይመስል። ኣሜሪካ ካብ ቻይና እንታይ እያ ትደልይ? ናይ ኣሜሪካ ናይ መወዳእታ ግጥም'ከ? ናይዚ ሓጺር መልሲ፡ ፕረዝደንት ዶናልድ ትራምፕን ምክትል ፕረዝደንት ሊዩ ሀንን ኣብ ዝሓለፈ ወርሒ ኣብ ቤት-ጽሕፈት ፕረዝደንት፡ ኢድንኢድ ተጨባቢጦም ነይሮም፤ እዚ ቀዳማይ መድረኽ ልዝብ ክልቲአን ሃገራት እዩ። ይኹን'ምበር፡ ኣብ ሞንጎ ክልቲአን ሃገራት ዘሎ ውጥረት፡ ካብ ንግዳዊ ርክብ ዝያዳ ዝረሓቐን ዝዓሞቐን እዩ። ኣብዚ ጉዳይ፡ ናይ ዋሽንግተን ሰባት፡ እዚ ካብ ምጭብባጥ ዘይዘለለ ፈላማይ መድረኽ ስምምምዕ፡ ኣብ ዝበጽሖ የለን ዝብል እምነት እዩ ዘለዎም።
Technology,እዚ 'ብጣዕሚ ምስጢራዊ' ስእሊ ናይ ሓንቲ ዓሚል ኣፕል ፡ ዝተበላሸወ ስክሪን ሞባይላ ንክዕረየላ ምስ ወሰደቶ እዩ ተላኢኹ ዝረኸበቶ። ግሎርያ ፈዌንትስ ትበሃል። ዝተበላሸወ ቴሌፎና ንክዕረየላ ኣብ ካሊፎርንያ ናብ ዝርከብ ሓደ ዓብዪ ናይ ኣፕል መጸገኒ ሹቕ ወሲዳቶ። ናብቲ እንዳጸጋኒ ቅድሚ ምውሳዳ፡ ዝተወሰኑ ምስጢራዊ ዳታ ካብ ቴሌፎና ኣልጊሳ ነይራ ። እንተኾነ ንሳ፡ እቲ ሰራሕተኛ ሓደ ብጣዕሚ ምስጢራውን ውልቃውን ስእላ ብመንገዲ ፌስ ቡክ ናብ ባዕሉ ከምዝለኣኾ ኣረጋጊጻ።
Technology,"ነበርቲ ከተማ ቶሮሮ፡ ምብራቓዊ ኡጋንዳ፡ ነቲ ኣብ መዋፈሪ ኣውቶቡስ ዝተሃነጸ፡ ካሜራታት ዝተገጥመሉ ዓይኒ-ምድሪ ምጥቃም ከም ዝኣበዩ ጋዜጣ ደይሊ ሞኒተር ጸብጺቡ። ንሳቶም ከም ዝብልዎ፡ ንዝጸራረዩ ሰባት ምቁጽጻር ብባህሎም ቅቡል ኣይኮነን። ጸሓፊ እታ ከተማ፡ ፖል ኦሞኮ ግና፡ እተን ካሜራታት ኣብ መእተዊ እምበር ኣብ ውሽጢ እቲ ዓይኒ ምድሪ ከምዘይተገጥማ እዩ ዝገልጽ። ""ግብረሽበራውያን ኣብ ህዝባዊ ዓይኒ ምድሪ ተፈንጀርቲ ከየጻውዱ ንምክትታል"" ብዝብል ዕላማ ከም ዝተገጥማ'ውን ሓቢሩ።"
Technology,"ሰብ መዚ ዝዓበየት ከተማ ደቡብ ኣፍሪቃ፡ ጆሃንስበርግ፡ ነቲ ብሰርሰርቲ ዝተሓተተ፡ ኣርባዕተ ቢትኮይን (34,000 ዶላር) መበጆ ከም ዘይከፍሉ ኣፍሊጦም። መርበብ እታ ከተማ ኣብ ዝሓለፈ ሰሙን እዩ ኣብ ኢድ ሰርሰርቲ ኣትዩ። ምምሕዳር እታ ከተማ፡ ብሰኑይ ኣብ ዝሃቦ መግለጺ፡ ነቲ መርበብ ምሉእ ብምሉእ ኣብ ቁጽጽሩ ከም ዘእትዎ ኣፍሊጡ ነይሩ። እቲ መጥቃዕቲ ምስርሳር፡ ኣብ ልዕሊ ስርዓተ ክፍሊት እታ ከተማ ሃስያ ኣውሪዱ ኣሎ።"
Technology,ሓበሬታ ከም ዓይኒ ብርሃን፡ ከም ኣፍ ልሳን ምዃኑ እዩ ዝምሰል። ብዘይ ሓበሬታ ኩሉ ጸልማት እዩ። ብኡ ምኽንያት ከኣ እዩ ሓበሬታ፡ ዕጥቅን ስንቅን'ዩ ዝበሃል። ስለዝኾነ ሓፈሻዊ ባይቶ ሕቡራት ሃገራት፡ ኣብ 1972፡ ኣብ ንግድን ወፍሪ ልምዓትን ንዘጋጥም ጸገማት ንምፍታሕ ዝሕግዝ ዓለማዊ መዓልቲ ሓበሬታ ምዕባለ ክህሉ ዝኣመመ። ካብ 1973 ኣትሒዙ ከኣ፡ ን24 ጥቅምቲ ከም ዓለማዊት መዓልቲ ሓበሬታ ምዕባለ ከኽብራን ከብዕላን ይርከብ።
Technology,ኤሚ፡ በዓል ቤታ ነፍሲ ወከፍ ምንቅስቓሳን ዝርዝር ጉዳያት መሓዙታን ከም ዝፈልጥ ትዛረብ። በዚ ክትጭነቕን ክትጠራጠርን ዝጀመረት ኤሚ፡ ተጓንፎኣ ከምዚ ትገልጾ። በዓል ቤተይ ኣብ ዝኾነ እዋን፡ ብዛዕባ ናይ መሓዙተይ ውልቃዊ ህይወት ዝገልጹ ሓጸርቲ መልእኽታት፡ ክልእኸለይ ጀሚሩ። ንሱ ክፈልጦም ብዛዕባ ዘይግብኡ ውልቃዊ ዝኾኑ ጉዳያት ከይተረፈ ድማ ይፈልጥ። ከመይ ፈሊጥካ ኢለ እንትሓቶ፡ ዘንጊዕኽዮ እምበር ነጊርክኒ እኮ ነይርኪ ኢሉ ንዓይ ይነቕፈኒ። ገለ ሻብ፡ ኣጋጣሚ እናሓለፍኩ ምስ መሓዙትኪ ኣብ ሓደ መዘናግዒ ኮፍ ኢልኪ ርእየኪ ይብለኒ። ድሕሪኡ ግን፡ ኩሉ ነገር ክጠራጠር ጀሚረ፤ ዋላ ንመሓዙተይ ክኣምን ኣይክኣልኩን። ከምዚኦም ዝበሉ ኣጋጣሚታት እናተደጋገሙ ኣካል ህይወተይ ክኾኑ ጀሚሮም። ሓደ መዓልቲ፡ ወዲ ሽዱሽተ ዓመት ውሉድና ሒዝና፡ ክንዛነ ወጺእና።
Technology,ፕረዚደንት ርዋንዳ ፓል ካጋመ፡ ኣብ ኣፍሪቃ ናይ መጀመርታ ዝኾነ ፋብሪካ 'ስማርት ፎን' ኣብ ከተማ ኪጋሊ መሪቑ ከፊትዎ። እዚ 'ማራ ግሩፕ' ዝተብሃለ ኩባንያ ቴክኖሎጂ፡ ማራ ኤክስን፤ ማራ ዜድን ዝተባሃላ ሞባይላት ከምዘፍርን፡ 'ጉግል ኣንድሮይድ' ዝተብሃለ መተግበሪ ከምዝጥቀማን ተገሊጹ። እዘን ሞባይላት ኣስታት 190 ዶላር ( 5500 ብር ወይ 2800 ናቕፋ) ከምኡ'ውን 130 ዶላር ( 3700 ብር ወይ 1900 ናቅፋ) ክሽየጣ ተተሚነን ኣለዋ። ሓላፊ ማራ ግሩፕ ኣሺሻ ታካር፡ እዚ ፋብሪካ ኣብ ኣፍሪቃ ዝትከል ዘሎ ቀዳማይ ምዃኑ ንጋዜጠኛታት ሓቢሩ።
Technology,ፖሊስ ደቡብ ህንዲ፡ ኣብ ሓደ ዲጋ 'ሰልፊ' ዝስኣሉ ዝነበሩ ሓንቲ ሓዳሽ መርዓትን ሰለስተ ኣባላት ስድርኣን ሞይቶም ኢሉ። እዚ ፍጻመ ኣብ ደቡባዊ ህንዲ ታሚል ናዱ ኣብ ዝተብሃለ ቦታ ኣብ ዝርከብ ዲጋ ፓምባር እዩ ኣጋጢሙ። ሽዱሽተ ኣባላት ስድራ ኢድ ንኢድ ተተሓሒዞም 'ሰልፊ' እናተሳኣሉ፡ እቲ ሓደ ሸተት ኢሉ ወዲቑ ነቶም ካልኦት ምስ ደፍኦም'ዮም ተተሓሒዞም ጸዲፎም። በዓል ቤት እታ መርዓት ግን፡ ንነብሱን ሓፍቱን ከድሕን ክኢሉ። ኣብ ዓለም 'ሰልፊ' እናተሳኣልካ ብዘጋጥም ሞት ህንዲ ኣብ ቅድሚት ትስራዕ። ሃገራዊ ቤተ መጽሓፍቲ ኣሜሪካ፡ ካብ 2011 ክሳብ 2017 ኣብ ዘካየዶ መጽናዕቲ፡ ኣብ ህንዲ 259 'ሰልፊ' እናተስኣሉ ከም ዝሞቱ ይሕብር።
Technology,ፌስቡክ ኮነ ካልኦት መርበብ ሓበሬታታት ዝጠቅዑዎም ጽያፍ ትሕዝቶታት ከልግሱ ክግደዱ ከምዝኽእሉ ሓደ 'ታሪኻዊ' ዝተብሃለ ብይን ላዕለዋይ ቤት ፍርዲ ሕብረት ኣውሮጳ ኣመላኺቱ። እቶም መርበብ ሓበሬታታት፡ ክሳብ ዝጥቆሙ ከይተጸበዩ፡ 'ሕጋዊ ኣይኮነን' ኢሎም ዝኣመኑሉ ዝኾነ ትሕዝቶ፡ ብዓርሰ ተበግሶ ከልግሱ ከምዝግባእ ድማ ካብቲ ዝተውሃበ ብይን ምርዳእ ተኻኢሉ'ዩ።ሓደ በዓል ሞያ፡ ጽልውኡ ኣብ ልዕሊ ብዙሓት መርበብ ሓበሬታታት ከምዝኾነ ብምዝኽኻር፡ እዚ ተመሓላሊፉ ዝተብሃለ ታሪኻዊ ብይን፡ ዓለምለኻዊ መልእኽቲ ዝሓዘለ እዩ ኢሉዎ። ፌስቡክ ግን ውሳነ እቲ ቤት ፍርዲ፡ ኣብ ልዕሊ 'ሓሳብካ ብናጻነት ናይ ምግላጽ መሰል' ዓበይቲ ሕቶታት ዘልዕል ኣሰካፊ ብይን ኢሉዎ።
Technology,ኣብ ኢትዮጵያ፡ ኣብዚ ሒዝናዮ ዘለና ሓድሽ ዓመት 2012 [ኣቆጻጽራ ኢትዮጵያ] ንኽልተ ናይ ብሕቲ ትካላት ቴሌኮም ፍቓድ ከም ዝወሃብ ተገሊጹ። ኣብ ቀረባ ብቐዳማይ ሚንስትር ኣብይ ኣሕመድ፡ ናይቲ በዓል መዚ ዋና ዳይሬክተር ኮይኑ ዝተመዘዘ ኣይተ ባልቻ ሬባ'ዩ ነዚ ሓቢሩ ዘሎ። በዓል መዚ ኮሚዩኒኬሽን ኢትዮጵያ፡ ብመሰረት ባይቶ ወከልቲ ህዝቢ ዘጽደቖ ኣዋጅ ቁጽሪ 1148/2011፡ ንዓውዲ ቴሌኮም እናተቖጻጸረ፡ ናብቲ ስራሕ ክወፍሩ ንዝደልዩ ናይ ብሕቲ (ውልቀ) ትካላት እቲ ዕዳጋ ምችው ንምግባር ዓሊሙ ዝተጣየሸ እዩ።
Technology,ኢትየጵያ ኣብዚ ወርሒ ክትውንጭፎ ወጢናቶ ዝነበረት ሳተላይት ናብ ታሕሳስ 17፡ 2012 (ኣቆጻጽራ ኢትዮጵያ) ከም ዝተሰጋገረ ዋና ዳይሬክተር ኢንስቲትዩት ስነፍልጠት ህዋን ቴክኖሎጅን ኢትዮጵያ ዶክተር ሰለሞን በላይ ንቢቢሲ ሓቢሩ። ኢትዮጵያ ንምርመራ መሬት እተገልግል ሳተላይት ኣብዚ ወርሒ ካብ ቻይና ክትውንጭፍ ተሊማ ምንባራ ዝዝከር እዩ። ዶ/ር ሰለሞን ንቢቢሲ ከም ዝሓበሮ፡ ኢትዮጵያ ነታ ሳተላይት እትቆጻጸረሉ ማእከል፡ ብምኽንያት ብርቱዕ ዝናብ፡ ክፍተን ስለ ዘይከኣለ፡ እታ ሳተላይት ትውንጨፈሉ መዓልቲ ተሰጋጊሩ ኣሎ።
Technology,ተዓወትቲ ሶልቭ ኣይቲ ኢኖቬሽን (Solve IT Inovation) ኣብ ዝሓለፈ ዓመት ከካይዶ ዝጸንሐ ሃገራዊ ውድድር ምህዞ መናእሰይ፡ ሎሚ ድሕሪ ቐትሪ ወግዐዊ ክኸውን'ዩ። ኣካያዲ ስራሕ ኣይኮግ ላብስ (iCog Labs) ኣቶ ጌትነት ኣሰፋ፡ ኣብቲ ውድድር ዕድሚኦም ካብ 18-28 ዝኾኑ መናእሰይ ክሳተፉ ተገይሩ'ዩ ኢሉ። መሃዝቲ መናእሰይ ስርሖም ክፍለጥን ኣብ ተግባር ክውዕልን ስልጠና ክረኽቡ ብምግባር ውጽኢታውያን ክኾኑ ንምግባር ዝዓለመ ምኻኑ ኣቶ ጌትነት ይገልጽ። እዞም መናእሰይ ኣብ ካልኦአት ሃገራት ምስ ዝርከቡ ኣብ 'ኣርተፊሻል ኢንተለጀንስ' ከምኡ'ውን ቴክኖሎጂ ዝሰርሑ ትካላት ንምትእስሳር ከም ዝሕግዝ'ውን ኣብሪሁ።
Technology,ቶርፖት ናያሪክጎር ሮምዶር ኣብ ክልል ጋምቤላ'ዩ ተወሊዱ ዓብዩ። ኣብ ኣሶሳን ኣዲስ ኣበባን ናይ ቐዳማይ ብርኪ ትምህርቱ ተማሂሩ፤ ናይ ካልኣይ ብርኪ ትምህርቱ ግን ኣብ ጋምቤላ ዛዚሙ። ሕዚ ተምሃራይ ሳልሳይ ዓመት ኮምፒዩተርን ኤሌክትሪካልን ኢንጂነሪንግ ዩኒቨርሲቲ ዲላ'ዩ። ቶርፖት፡ ሓው ብሕማም ዓሶ ከም ዝሞተ ይዝክር። ሓው ጥራሕ ዘይኮነ ግን፤ ብሓፈሻ ኣብቲ ክልል በዚ ሕማም ዝሳቐዩ ሰባት ቑጽሮም ልዑል ምኻኑ ይዛረብ። እዛ ንኹሉ ኣቕሙ ኣልሚሳ ኣብ ዓራት እተውድቕ ሕማም ግን ከመይ ብቐሊሉ ክትጠፍእ ዘይክኣለት? ኣብ ኣእምሮ ቶርፖት ዝመላለስ ዝነበረ ሕቶ'ዩ።
Technology,"እዚ መተግበሪ [ኣፕ] ተንቀሳቓሲ ስልኪ፡ ሰባት ኩሊቶም ጥአዕይቲ ትኹን ሕምምቲ ብቐሊሉ ክፈልተዑ የኽእሎም። ሰብ ሞያ ሕክምና፡ ኣብ ውሽጢ ደቓይቕ ኣገልግሎት ሕክምና ክንህብ ሓጊዙና ብምባል፡ ""መድሕን ህይወት"" ዝብል ሽም ሂቦምዎ ኣለው። ሕማም ኩሊት ብዝተፈላለየ ምኽንያት'ዩ ዘጋጥም። እቲ ሓደ ምስ ደም ዝተሓሓዝ ኮይኑ፡ ብውሑድ ካብ ሓሙሽተ ሰባት እቲ ሓደ በዚ ሕማም ከም ዝጥቃዕ ይግለጽ። እዚ ሕማም ዝበዝሕ ግዜ ንሰብ ጸጋ ዕድመ ዘጥቅዕ ኮይኑ፡ ብእዋኑ ሕክምናዊ ረድኤት እንተዘይተረኺቡ ሓደግኡ ቀሊል ኣይኮነን።"
Technology,ኣብ ኣሜሪካን ካናዳን ናይ ዝርከቡ ከባቢ 160 ሚሊዮን ውልቀሰባት ዝርዝር መረዳእታ፡ ብሰርሰርቲ ተሰሪቑ ኢሉ፡ ኩባኒያ ኣገልግሎት ካፒታል ዋን። እቲ ኩባኒያ ትማሊ እቶም ጥርጡራት ኣብ ቀይዲ ምስ ኣተው'ዩ ነዚ ወግዓዊ ገይሩ። ከም ሓበሬታ ካፒታል ዋን፡ እቲ ዝተሰረቐ መረዳእታ ዝርዝር ሓበሬታ ኣድራሻ፣ ሽምን ቁጽሪ ስልክን ተጠቀምቲ ዝሓዘ'ዩ። እንተኾነ፡ እቶም ሰርሰርቲ ቁጽሪ ናይ ገንዘብ ካርዲ እቶም ውልቀሰባት ንምጥቃም ዘኽእሎም መገዲ ኣይረኸቡን።
Technology,እዘን ደቂ ኣንስትዮ ኣብ ቅድሚኤን ንዘጋጠምወን ማሕለኻታት ብትብዓት ሰጊረን ኣብ ዓውዲ ሳይንስ (ስነፍልጠት) ዓለምና ስመን ክጽዋዕ ዝገበራ እየን። ጀማሪት ወይ ገዲም፡ ፕሮፌሰር ቤል በርኔል ቅድሚ 50 ዓመታት ንፐልሳር [ማግኔታዊት ኒውትሮን ኮኸብ] ዝረኸበት'ያ። ደቂ ኣንስትዮ ናብ ዓውዲ ሳይንስ ብምምጻእ ተሳትፎ ክገበራ'ውን ዝተፈላለዩ ጻዕርታት ብምክያድ ትፍለጥ። ብ1950ታት ኣብ ሰሜናዊ ኣየርላንድ ገና ተመሃሪት ኮይና፡ ንሳ'ውን ልክዕ ከም ካልኦት ደቂኣንስትዮ፡ ሳይንስ ክትመሃር ኣይተፈቐደላን። በዚ ምኽንያት ከኣ ወለዳን ካልኦት ሰባትን ተቓውሞኦም ከስምዑ ጀሚሮም።
Technology,"ሰራዊት ምክልኻል ፈረንሳይ፡ ናይ መፃኢ ብድሆታት ዝትንብዩ፡ ሳይንሳዊ ልበወለዳት ዝደርሱ ""ጉጅለ ፀሓፍቲ"" ከምዘቑም ገሊፁ። ናይቲ ሰራዊት ሓንጸጽቲ ስልቲ ከጋጥሙ እዮም ኢሎም ዘይተፀበይዎም፡ ግና ""ከጋጥሙ ንዝኽእሉ ብድሆታት"" እዞም በላሕቲ ሓሳባውያን ደረስቲ ክትንብዩ ከምዝኽእሉ እቲ ሰራዊት ተስፋ ገይሩ'ሎ። እዚ ትልሚ፡ ኣካል ናይቲ ዓቕሚ ሰራዊት ምክልኻል ፈረንሳይ ብዝተፈላለዩ ምህዞታት ንምሕጋዝ ዝግበር ዘሎ ፃዕሪ ከምዝኾነ ድማ ተገሊፁ።"
Technology,5G - ብሓምሻይ ወለዶ ዝፍለጥ ሓድሽ ሽቦ-ኣልቦ ኣገልግሎት ኔትወርክ ሞባይል ኣብ ብዙሓት ሃገራት ዓለም ኣብ መጀመርታ ርብዒ ዓመት 2019 ኢዩ ክተኣታቶ ጀሚሩ። እንተኾነ፡ ነዊሕ ከይጸንሐ ከምኒ ዓዲ እንግሊዝ፣ ቤልጅየምን ስዊዘርላንድን ዝርከብአን ብዙሓት ሃገራት፡ እዚ ሓድሽ ቴክኖሎጂ ዝፍንዎ ጸርጊ (ጨረር) 'ኣብ ጥዕና ሰባት ጉድኣት የውርድ ኢዩ' ብምባል ንግዚኡ ኣብ ስራሕ ከይውዕል ኣጊደንኦ ይርከባ። ዋላ`ኳ እቲ በዚ ሓድሽ ቴክኖሎጂ ዝፍኖ ጸርጊ ኣብ ጥዕና ሰባት ዝኾነ ሳዕቤናት የብሉን እንተተበሃለ እተን ሃገራት ግን ነዚ ቅቡል ኣይገበራን።
Technology,"ኣብ ምስራሕ ነፈርቲ ዝነጥፋ ትካላት ብኤለክትሪክ ዝሰርሓ ነፈርቲ ብምስራሕ ነቲ ንሳተን`ውን ኢድ ዝሕውሳሉ ኣብ ጽላት ኢንዱስሪኤን እንዳገደደ ዝመጽእ ዘሎ ብከላ ጋዝ ሓምላይ ገዛ ንምብዳህ ሓይለን ኣተኣኻኺበን ተበጊሰን ኣለዋ። እዚ ግን ነቲ እናዓበየ ዝመጽእ ዘሎ ድሌት ጉዕዞ ብነፋሪት ከመዓራርዮ ይኽእል`ዶ ይኸውን? ኣብ`ቲ ኣብ`ዚ ሰሙን`ዚ ኣብ ፓሪስ ዝተገብረ ምርኢት ነፈርቲ፡ እታ ናይ ፈለማ ምሉእ ብምሉእ ብኤለክትሪክ እትሰርሕ ናይ ገያሾ ነፋሪት ተራእያ። ዋላ`ኳ ብመልክዕ ምስሊ ውቕሮ [ሞዴል] ጥራይ እንተነበረ። እታ ኤቬሽን ዝተባህለት ነቲ ሞደል ዘቕረበት እስራኤላዊት ትካል፡ እታ ኣሊስ ተባሂላ እተሰምየት ነፋሪት ትሽዓተ ሰባት ኣሳፊራ ኣብ 3,000 ሜትሮ ብራኸ እንበረረት ንሓደ ሽሕን ኣርብዓን ኪሎሜተር ክትጓዓዝ ትኽእል፡ ኣብ 2022 ኣብ ጥቕሚ ክትውዕል ድማ ትጽቢት ይግበረላ።"
Technology,ኣብ ነብሲ ወክፍ ስጉምትና ብጸሓያዊ ጸዓት ንሞባይል 'ቻርጅ' ከግብር ዝክእል ጸዓት ዝእክብ ሳእኒ፤ ኣብ ከባቢና ናይ ባርዕ ሓደጋ ምስ ዘጋጥም መጠንቐቕታ እተመሓላልፍ ኣብ ጀሪካን ዝገጠመት ሞባይል፤ ኣብ ገዛና ዝርከብ ብጋዝ ዝሰርሕ መብሰሊ መግቢ፡ ከየጥፋእናዮ ረሲዕናዮ ምስ እንወጽእ፡ ብሞባይልና ከነጥፍኣሉ ዘኽእል ቴክኖሎጅን ካልኦት 23 ምህዞኣዊ ስርሓትን ዝሰረሐ'ዩ ኢዘዲን ካሚል። ነዚ ስራሕ ወዲ 14 ዓመት እንከሎ ከም ዝጀመሮ ዝሕብር ኢዘዲን ካሚል፡ ሕጂ ወዲ 17 ዓመት ኮይኑ ክሳብ ሕጂ 27 ዝኮኑ ዝተፈፈላለዩ ምህዞታት ኣበርኪቱ ኣሎ፤ ነቲ ሓሳብ ካበይ'ዩ ዘመንጭዎ? ነዚ ክሰርሕከ እንታይ እዩ ደፋፊእዋ? ንመጻኢከ እንታይ ሕልሚ ኣለዎ?
Technology,"ኣብ ዝሓለፉ ክልተ ዓሰርተ ዓመታት፡ ንኣፕል ካብ ዓበይቲ ኩባንያታት ዓለምና ኣብ ምግባር ዕዙዝ ተራ ዝነበሮ ብሪጣንያዊ ሰር ጆኒ ኢቭ፡ ካብ ኣፕል ወጺኡ ናቱ ትካል ክገበር ምዃኑ ተፈሊጡ። ዲዛይነር ኣይፎን፡ ኣይፖድን ኣይማክን ሰር ጆናታን፡ ኣብ መወዳእታ ናይዚ ዓመት ካብ ኣፕል ወጽዩ ኣብ ዝምስርቶ ትካል፡ ኩባንያ ኣፕል ቀዳማይ ዓሚሉ ክኸውን እዩ። ነዚ ለውጢ ንምግባር ሕጂ እቲ ዝመችአ ግዜ ምዃኑ ገሊጹ። ኣካያዲ ስራሕ ኣፕል ቲም ኩክ ብወገኑ ""ኣብ ተሓድሶ ኣፕል ዝነበሮ ተራ ቀሊል ኣይኮነን"" ኢሉ።"
Technology,ኣብ ከባቢ ሎስ-ኣንጀለስ (ሕቡራት መንግስታት ኣሜሪካ)፡ ኣይ-ብራና፡ ቃል-ደሊና፡ 'ደሊና-ግእዝ-ዎርድ' ...ወዘተ ዝኣመሰሉ ፊደል ትግርኛ ዝመሰረቶም ረቀቕቲ-ንዋተ-ኮምፕዩተር (software) ወይ ከኣ መሳለጥያታት (apps) ብምምሃዝ፡ ፊደላት ግእዝ ብኮምፒዩተር ንኽጸሓፍ ዓቢ ተራ ዝተጻወተ ተስፋልደት ኣለምመሓረና ዝበሃል ዕባይ ኣስመራ ፕሮግራመር ኣሎ። ተስፋልደት፡ ኣዝዩ ትሑት፡ ብዝሰርሖ ዘይዛረብ፡ ንሕና እምበር ኣነ ዘይትሞልቆ፡ 'ሓቢርና ንስራሕ' ዝብልን፡ ብሓባራዊ ስራሕ ዝልለን ኣዝዩ ዉፉይን በሊሕን ናይ ኢንፎርመሽን-ተክኖሎጂ ክኢላ ምዃኑ፡ ብዙሓት ፈለጥቱ ይምስክሩ።
Technology,"መሃዝቲ መተግበርታት (ኣፕሊኬሽናት) ሞባይል፡ ደቆም ምስ ሞባይል ስልክታት ዘለዎም ርክብ ዝተገደበ ክኸውን ከም ዝደልዩ ትፈልጡ'ዶ? ኣብዚ ሕዚ እዋን ብህይወት ዘየለ መሃዚ ኣፕል ስቲቭ ጆብስ፡ ብ2011 ደቁ ኣብ ገዝኦም ሞባይል ስልኪ ይኹን ካልኦት ቴክኖሎጂታት ንዝተወሰነ ሰዓታት ጥራሕ ክጥቀሙ ገይሩ። ወናኒ ማይክሮሶፍትን መሃዛይን ቢልጌትስ እውን ደቁ ንዝተወሰነ ሰዓታት ጥራሕ ሞባይል ስልክታት ክጥቀሙ ከም ዝገብር ተገሊጹ። ወናኒ ፌስቡክ ማርክዙከርበርግ ብወገኑ ነታ ዓሚ ንዝተወለደት ጓሉ ኣብ ዝጸሓፎ ደብዳበ ""ናብ ደገ ወጺእኪ ተጻወቲ"" ዝብል ትእዛዝ ሂቡ።"
Technology,"ኢትዮጵያ ኣገልግሎት ኢንተርነት ኣብ እተቋርጸሎም ነፍሲ ወከፍ መዓልታት፡ ብውሑድ ልዕሊ 4 ሚሊዮን ዶላር ከም እትስእን፡ ዳይሬክተር ተበጻሕነትን ነጻነትን ኢንተርነት ዝቆጻጸር ኔትብሎክስ ዝተብሃለ ትካል ኣልፕ ቶከር ንቢቢሲ ገሊጹ። እቲ ዳይሬክተር ከም ዝበሎ፡ ""ኢትዮጵያ ኢንተርነት ንሓደ መዓልቲ ክተቋርጽ ከላ ብውሑድ 4.5 ሚሊዮን ዶላር ትስእን""። እዚ ካልኦት ክሳራታት ከይሓወሰ ዝመጽእ ጉድኣት ኮይኑ፡ ብተወሳኺ ድማ እምነት ንቑጠባዊ ዕብየት ኣገደስቲ ዝኾኑ ኣውፈርቲ ክትስእን ይገብራ።"
Technology,ኣብ ቬስተሮስ ዝርከብ ‘ስካንዲናፍያን ሪል ሀርት’ ዝስሙ ትካል፡ ንልቢ ደቂ ሰባት እትትክእ፡ ሙልእ ብሙሉእ ሰብ-ሰርሖ ልቢ ከምዘማዕበለ ኣፍሊጡ፡፡ እቲ ትካል ፡ ነዛ ምስ ምጭንጓዕ ልቢ ዝተሓሓዝ ክመጽእ ዝኽእል ዝወሓደ ጸገም ዘለዋን ልክዕ ከምታ ናይ ብሓቂ ልቢ ድማ እቲ ልሙድ መስርሕ ምጭንጓዕ ደም እተማልእን መካኒካዊት ልቢ ከማዕብል 21 ዓመታት እዩ ወሲድሉ፡፡ እዛ ሰብ ዝሰርሓ መካኒካዊት ልቢ፡ ኣብ 2023 ኣብ ሰባት ክትፍተን ትጽቢት ይግበር፡፡
Technology,ኮሌጅ ቴክኒካል ደንቦስኮ ዓድዋ ንመበል 10ይ እዋን ብብርኪ ሰለስተን ኣርባዕተን ብዝተፈላለዩ ሙያታት ዘሰልጠኖም 193 ተማሃሮ ኣመሪቑ፡፡  ኮሌጅ ቴክኒካል ደንቦስኮ ዓድዋ ንመበል 10ይ እዋን ብብርኪ ሰለስተን ኣርባዕተን ብዝተፈላለዩ ሙያታት ዘሰልጠኖም 193 ተማሃሮ ኣመሪቑ፡፡ እቶም ብኢንዳስትሪያል ኤሌክትሪካል ሜሽን፣ ፕሮዳክሽን ሜሽን፣ ብኤሌክትሮ ሜካኒክስን ኮንክሪት ስራሕን ሰልጢኖም ንምረቓ ዝበቕዑ ተማሃሮ ንሰለስተ ዓመት  ክልስ ሓሳባዊን ተግባራዊ ትምህርትን ዝተኸታተሉ ከምዝኾኑ ዲን እቲ ኮሌጅ ኣባ ተስፋይ ኪዳነ ገሊፆም፡፡ ተመረቕቲ ዝረኸብዎ ፍልጠት ኣብ ተግባር ብምውዓል ንህዝብን ሃገርን ብምግልጋል እጃሞም ከበርክቱ ከምዝግባእ ዝገለፁ ኣባ ተስፋይ ሃገርና ዝጀመረቶ ጎደና ልምዓትን ዕብየትን ብምድጋፍ ድኽነት ንምጥፋእ ኣብ ዝግበር ፃዕሪ ብሙያኹም ደገፍ ክትገብሩ ይግባእ ኢሎም፡፡ንተመረቕቲ ዲፕሎማን ምስክር ወረቀትን ዝሃቡ ምክትል ኣማሓዳሪ ዞባ ማእኸል ትግራይ ኣይተ ፍስሃ በርሀ ሃገርና ዝሓንፀፀቶ ትልሚ ዕብየትን ትራንስፎርሜሽንን ንምዕዋትን ኣካል እዚ ትልሚ ዝኾነ ህንፀት ዓብይ ግድብ ህዳሰ ኢትዮጵያ ንምዕዋት ግደ ዝተማሃረ ሓይሊ ሰብ ወሳኒ ከምዝኾነ ድሕሪ ምግላፅ ናይ ተመረቕቲ እውን ዝጨበጥኩም ፍልጠት ተጠቒምኩም ሃገርና ማእኸላይ እቶት  ዘለወን ሃገራት ንምብፃሕ ተሳትፎኩም ከተዕዝዙ ይግባእ ክብሉ ፀዊዖም፡፡
Technology,ብኢንፎርሜሽን ቴክኖሎጂ ብኤምኣይኤስ ብኦፊስ ኣድምንስትሬሽን ብባንኪንግ ኤንድ ፋይናንስ ንዝሓለፉ ሰለስተን ኣርባዕተን ዓመታት ከሰልጥኖም ዝፀንሐ 260 ተምሃሮ ዘመረቐ ኮሌጅ ማይክሮሊንግ ኢንፎረሜሽን ቴክኖሎጂ ብተምህርቶም ፀብለልታ ንዘርአዩ ሽልማት ሂቡ፡፡  እቲ ኮሌጅ ኣይተ ደስታ ኣበራ ኣብ ስነስርዓት ምረቓ ከምዝገለፅዎ ናይ ሎሚ ተመረቕቲ ካብቶም ካልኦት ፍልይ ዘብሎም ሃገርና ንሓሙሽተ ዓመት ዝሓንፀፀቶ ትልሚ ዕብየት ትራንስፎርሜሽን ክፍፅምሉ ዝኽእል ዕድል ሒዞም ዝወፁሉ ምዃኑም እዩ ኢሎም፡፡ ተመረቅቲ ካብቲ ኮሌጅ መባእታዊ ፍልጠት ሒዞም እዮም ዝወፁ፡፡ እቲ ዝለዓለ ፃዕሪ ዝጠልብ ክእለት ግን ናይ ባዕሎም እዩ ክኸውን ሎሚ ሃገርና ኣብ ለውጢን ስግግር ምዕባን ስለትርከብ ብኢንፎርሜሽን ቴክኖሎጂ ዝተመረቐ ሓይሊ ሰብ ትጠልበሉ ዘመን ብምዃኑ ዝተምሃርክምዎ ናብተግባር ተውዕልሉ  ባይታ ጥጡሕ እዩ ክብሉ ኣይተ ደስታ ሓቢሮም፡፡  ክፍሊ ቢዝነስን ኢኮኖሚክስን ዶክተር ሃይላይ ገ/ትንሳኤ ብወገኖም ተምሃሮ ኣብ ኮሌጅ ፀኒሖም ዝረኸብዎ ትምህርቲ ናብ ተግባር ብምልዋጥ ዓረሶምን ሃገሮምን ክልውጥሉ ኣብ ዝኽእሉ ስራሕ ክዋፈሩ ፀዊዖም፡፡ ኮሌጅ ማይክሮሊንግ ኢንፎርሜሽን ቴክኖሎጂ ብዲግሪ ንራብኣይ ጊዜ ብዲፕሎማ ንሻድሻይ ጊዜ ዘመረቐ ኮይኑ ሎሚ ዘበን ካብ ዘመረቖም 260 ተምሃሮ አተን 80 ሚኢታዊ ደቂ ኣንስትዮ ከምዝኾና ኣብቲ ዕለት ምረቓ ተገሊፁ፡፡                   
Technology,ኮለጅ ኢንጅነሪንግ ማርስ መቐለ ልዕሊ 4 ሚሊየን ብር ዝዋግኡ ንሞያ ኢንጂነሪግ መሰልጠኒ ዝውዕል መሽን ብሓገዝ ካብ መንግስቲ ጀርመን ሓገዝ ረኪቡ    መንግስቲ ጀርመን ብባንኪ ልምዓት ጀርመን / KFW / ኣቢሉ ንትምህርቲ ሞያ ኢንጅነሪንግ መሰልጠኒ ዝውዕል ዘበናዊ ኣውቶሞቲቭ፣ጀነራል ሜታል ፋብሪኸሽ፣ኤሌክትሪክስቲ ንኮለጅ ኢንጅነሪንግ ማርስ መቐለ  ብሓገዝ ሂቡ፡፡ኣብቲ ስነ ስርዓት ርክክብ ኣምባሳደር ጀርመን ኣብ ኢ/ያ ሚስ ሊስሎር ከምዝበለኦ መንግስቲ ጀርመን ኣብ ኢ/ያ ዝካየድ ብሞያ ዝተደገፈ ትምህርቲ  ሰልጠናን ዓቕሚ ንምህናፅ ከምዝሕግዝ ገሊፀን፡፡ኣካያዲ  ስራሕ ማርስ ኢንጅነሪንግ ኮለጅ ኣይተ ደስታ ኣበራ ብመንግስቲ ጀርመን ዝተገበረሎም ሓገዝ ብምምስጋን፡፡ እቲ ማሽን ኣብ ምውሳኽ ኣፍልጦን ብቕዓትን ተምሃሮ ዝዓዘዘ ቦታ ከምዘለዎ ብምግላፅ እቲ ኮለጅ መንግስቲ ንዝሓንፀፆ ምጥንኻር ሞያ ኢንጂነሪግ ፅርየት ዝሓለወ ትምህርቲ ንምሃብ ከምዝሕግዞ ገሊፆም፡፡ኣብ መወዳእታ ኣምባሳደር ጀርመን ኣብ ኢ/ያ ሚስ ሊስሎርን ሞያዊ ብቕዓት እተን መሽናት ኣመልኪቶም ስልጠና ንዝሃቡ ፈራንክሊን ጀውሃን ባህላዊ ክዳን ራያ ብህያብ ተበርኪትሎም፡፡
Technology,እዚ እንተመርቕ ን4ይ ጊዜ እንትኸውን ደቂ ተባዕትዮን ደቂ ኣንስትዮን ዘማእኸለ ኮይኑ ብ ደረጃ 4 እዩ፡፡ኮለጅ ኢንዳስትርያል ኮንስትራክሽን ዓዲግራት ብስሩዕ ዘሰልጠኖም 151 ተምሃሮ ብዲፕሎማ ኣመሪቑ፡፡ኮሌጅ ኢንዳስትርያል ኮንስትራክሽን ዓዲግራት ካብ 1998 ዓ.ም ክሳብ 2002 ዓ.ም በቢዓመቱ ብስሩዕን ዘይስሩዕን ስልጠናታት 6241 ኣሰልጢኑ ናብ ስራሕ ከምዝተዋፈሩን ስራሕ ፈጠርቲ ይኾኑ ከምዘለው ኣብቲ ምረቓ ተገሊፁ እዩ፡፡ በዚ መሰረት ኮሌጅ ኢንዳስትርያል ኮንስትራክሽን ዓዲግራት ግደ ልምዓታዊ ተዋፅኦ ብምግባር ብቑዕ በዓል ሞያ ኣብ ምፍጣርን ምምሃዝን ዘለዎም 151 ተምሃሮ ብማስነሪ፣ፕላምቢንግ፣ ኮንክሪት፣ ፈረኒቸርሜኪንግ፣ ኣውቶሞቲቭ ፓወር ትረይንግንቻሲስን ብዊልዲንግ ኤሌክትሪካል ኢንባታሌሽን ካብ ዘሰልጠኖም 34 ደቂ ኣንስትዮ 117 ደቂ ተባዕትዮ እዮም፡፡ምክትል ዲን ኮሌጅ ኣይተ ጌታሁን ለገሰ ከምዝግለፅዎ ናይ ሎሚ ዘበን ምረቓ ካብ ካልእ ፍልይ ዘብሎ ተመረቕቲ ናይ ሞያ ብቕዓት ምዘና ወሲዶም ዝሓሸ ውፅኢት ከምዘመዝገቡን ፅሬት ትምህርቲ ንምርግጋፅ እዚ ምዘና እዚ ተጠናኺሩ ዝቕፅለሉን ኩሉ ብቕዓት ሞይኡ ብተግባር ክረጋገፅ ኣለዎ በሉ እሞ መንግስትና ዝሓዞ ናይ 5 ዓመት ዕብየትን ትራንስፎርሜሽንን እቅድ ኣብ ሽትኡ ንምብፀሕ ዓብዪ ዕማም ዘዎ እንትኮን ኮሌጅና ነዚ ንምዕዋት ዓቕሙ ናብ ፖሊ ቴክኒክ ንኽዓቢ ብዝተውሃቦ ሓላፍነት ኣብዚ ዓመት ዓበይቲ መደባት ንኽፍፅም መስመር ውድብናን ተሳትፎ ህዝብናን ኣጠናኺርና ክንቅፅለሉ ይግባአና ኢሎም፡፡ኣብ 2003 ዓ.ም ዘመነ ትምህርቲ ብዝተፈላለዩ ሙያታት ጠለብ ስራሕ ዕዳጋ መሰረት ብምግባር ኣፍልጦ ብዝረኸበሎም ብስሩዕ 825 ዘይስሩዕ 3500 ተምሃሮ ንኸሰልጥን ምድላው ከምዝገበረ ኣይተ ጌታሁን ወሲኾም ሓቢሮም፡፡ኣብ መወዳእታ ሓላፊ ቤት ፅሕፈት ከተማ ልምዓትን ንግድን ኢንዱስትሪን ከተማ ዓዲግራት ኣይተ ሚኪኤለ ሃ/ስላሴ ብወገኖም ኣብ ሓንቲ ሃገር ልምዓትን ዕብየትን ክረጋገፅ እንተኾይኑ መንእሰይ ኣብ ዝተፈላለዩ መኣዲ ፍልጠት ተዋፊሩ ብሞያን ብቕዓትን ዝተረጋገፀ ዜጋ ኮይኑ ስራሕ ፈጣራይን መሃዛይን ክኸውን ኣለዎ ምስ በሉ መንግስትና ዝሓንፀፆ ናይ 5 ዓመት ዕብየትን ትራንስፎርሜሽንን እቅድ ተግባራዊ ንክኸውን ናትና ግደ ከምዝኾነ ተረዲእኹም ዝተውሃበኩም ተግባርን ሓላፍነትን ብብቕዓት ህዝብኹም ሃገርኩም ክተገልግሉ ይግባእ ድሕሪ ምባል ብትምህርቶም ፀብለልታ ንዘርኣዩ ካብ 1ይ - 3ይ ንዝወፁ ተምሃሮ ንሕድ ሕድ ዲፓርትመንት ኦክስፎርድ ዲክሽነሪ ከምዝተሸለሙን ካብ ጠቅላላ ደቂ ኣንስትዮ  ኮሌጅ 1ይቲ ዝወፀት ተምሃሪት ትርሓስ ዓምደ ካብ ጉዳይ ደቂ ኣንስትዮ ከተማ ዓዲግራት 300 ብር ተሸሊማ፡፡
Technology,ክልል ትግራይ ብዝወሰደቶ መማሓየሺ ፅሬት ትቲ ምቕዳሕ ብምትራፋን ትምህርቶም ብብስለት ብምኽፋል ካብ ድሕሪት ናብ 2ይ ደረጃ ክትሰርዕ ምክአል ፣ብቢሮ ትምህርቲ ክልል ትግራይ ዝተዳለወ ገምጋማዊ ስልጠና ተገሊፁ   ብቢሮ ትምህርቲ ክልል ትግራይ ኣብ ዝተዳለወ ገምጋማዊ ስልጠና 470 ተሳተፍቲ ርእሳነ መምህራን ምክትል ርእሳነ መምህራን ዞባ ፈፀምቲ ቤት ፅሕፈት ትምህርትን ኣብ ዝተሳተፍሉ ን8 መዓልትታት ኣብ ከተማ ውቕሮ ገምጋማዊ ስልጠና ተሳሊጡ፡፡ኣብቲ ገምጋማዊ ስልጠና ዝተረኽባ ሓላፊት ቢሮ ትምህርቲ ክልል ትገራይ ወ/ሮ ፈትለወርቅ ገ/እግዚኣብሄር ሕ/ሰብ እታወታት ኣብያተ ትምህርቲ ኣብ ምምላእ፣ ደቁ ኣብ ምክትታልን ምኽታትን ተጀሚሮም ዘለው ንጥፈታት ዘተባብዑ ምኳኖም ገሊፀን፡፡ኣብያተ ትምህርቲ ትግራይ ኣብ ህንፀት ልምዓታዊ ሰራዊት ተምሃሮ፣ ብበዝሒ ሞዴላት ኣብያተ ትምህርቲ ኣብ ምፍጣር ፀገማት ከምዝነበረ ገሊፀን፡፡ ብተወሳኺ ወ/ሮ ፈትለወርቅ ከምዝበለኦ ኣብያተ ትምህርቲ ተምሃሮአን ብመሰረት ደረጃ ኣቀባብላ ትምህርቲ ብምኽፋል ክሕገዙ ብምግባር ንምቅናስ ምቕዳሕ ብዝተገበረ ፃዕሪ ክልል ትግራይ ብብርኪ ሃገር 2ይ ደረጃ ክትስራዕ ኣኽኢልዋ እዩ ኢለን፡፡ተሳተፍቲ እቲ ገምጋማዊ ስልጠና ብወገኖም ተምሃራይ ዘማእኸለ ኣገባብ ኣመሃህራ ብምጥቃም ውፅኢትን ስነ-ምግባርን ተምሃሮ ናብ ዝለዓለ ብርኪ ንምብፃሕ ከምዝፅዕሩ ገሊፆም፡፡ኢትዮጵያ ሽፋን ትምህርቲ ኣብ ኩሉ ንምብፃሕ ብዝተገበረ ዝተዋደደ ምንቅስቀስ ሽፋን ትምህርቲ ሃገርና 94 ሚኢታዊ ብደረጃ ክልል ድማ 102 ሚኢታዊ በፂሑ እዩ፡፡
Technology,ኣብ ወረዳ ጉሎመኸዳ  ቑሸት ቢዳራ ማዕበል ብዝብል ስያሜ ዝፍለጥ ቤት ትምህርቲ ካብ 5 ክሳብ 10 ኪሎ ሜትሮ ርሕቀት እናተጓዓዙ ዝማሃሩ ዝነበሩ ህፃናት ብቀረበኦም ዕድል ትምህርቲ ንምርካብ ከምዝሕግዞም ተገሊፁ፡፡ ዋና ኣማሓዳሪ ወረዳ ጐሎመኸዳ  ኣይተ ገ/ስላሴ በርሀ ኣብቲ ስነ ስርዓት ምረቓ ተረኪቦም ከምዝግለፅዎ እዛ ቤት ትምህርቲ ካብተን ራሕቂ ዘለወን ኣብያተ ትምህርቲ ሓንቲ ብምኳና እዞም ገበርቲ ሰናይ ነዚ ፀገም ኣብ ግምት ኣእትዮም ብምስርሖም ንኢዶም፡፡ሓላፊ ቤት ፅሕፈት ካቶሊካዊት ቤተክርስትያን ዓዲግራት  ኣባ ጡዑም በርሀ ብወገኖም ካቶሊካዊት ቤተክርስትያን ሃገርና ክሳዕ እቲ ዝድለ ብርኪ ምዕባለ እትበፅሕ ኣብ ዝተፈላለዩ ስራሕቲ ልምዓት ከም እትሳተፍ ኣረጋጊፆም፡፡ ኣብ ሃገረ ስፔን ባርሶሎና ተወካሊ ኣፍሪካ ኖስሚራ ዝኾኑ ሚስተር ሚገር ኢሊፕ ብወገኖም እዚ ፕሮጀክት ካብ 5 10 ኪሎ ሜትሮ ርሕቀት እናተጓዓዙ ዝማሃሩ ህፃናት ፀገም ከምዘቃልለሎም ኣረዲኦም፡፡
Technology,ካብ ዓሰርተ መንግስታዊ ኣብያተ ትምህርቲ ከባብያዊ ምምሕዳር ሰሜን ዝተውፃፅኡ መምህራን ፅሬት ትምህርቱ ንምርግጋፅ ኣበርቲዖም ከምዝሰርሑ ኣፍሊጦም  እዚ ዝተገለፀ እቶም ኣብያተ ትምህርቲ ንኣርባዕተ መዓልቲ ክካየድ ዝፀንሓ ገምጋማዊ ስልጠና ኣብ ዝተዛዘመሉ እዋን እዩ፡፡ዕላማ እቲ ስልጠና ቡሉፃት ተሞክሮ ሞዴላት ኣብያተ ትምህርቲ ንምልውዋጥ ኾይኑ ብፍላይ ድማ ሙሉእ 1ይ ብርኪ ገርሁ ስርናይ 2ይ ብርኪ ኣምቦን ብኢትዮጵያ ደረጃ ሞዴላት ኣብያተ ትምህርቲ ከምዝኾናን ናይዘን ኣብያተ ትምህርቲ ተሞክሮ ድማ ኣብቲ ስልጠና ዝቀረበ እንትኸውን ኩለን ኣብያተ ትምህርቲ ኣሰረን ክኸተላ ከምዝግባእ እቶም ኣመራርሓ ኣካላት ኣተሓሳሲቦም እዮም፡፡ብተወሳኺ ናይ 2002 ዓ.ም ድኹምን ጥንኩርን ጐኒ ብምልዓል ዝተገማገምሉ ኮይኑ ኣብዚ ሒዝናዮ ዘለና ዓመት ፅሬት ትምህርቲ ብዝለዓለ ንምርግጋፅ እቶም ሰልጠንቲ ቓል ኣትዮም እዮም፡፡ እዚ ከምዚ ኢሉ እናሃለወ እቶም ሰልጠንቲ መምህራንን በዓል 11 ነጥቢ ቕዋም መግለፂ ዘውፅኡ ኾይኖም ኣብቲ ስልጠና ዝለዓለ ግደ ንዝነበሮም ኣሰልጠንትን ሰልጠንትን መምህራን ካብ ኢድ ሓላፊ ውዳበታት ህዝቢ ኣይተ ተኽለወይኒ ገ/መድህን ምስክር ወረቐት ተቐቢሎም፡፡ኣይተ ተኽለወይኒ እቲ ስልጠና ምክያዱ ኣድላይን ብፍላይ ድማ መምህር ኩሉ ነገር ስለዝኾነ ካብ ሕ/ሰብ ዝተውሃቦም ሓላፍነት ፅቡቕ ዜጋ ክሃንፁ ይግባእ ክብሉ መልእኽቶም ኣሕሊፎም፡፡ዋና ኣማሓዳሪ ከባቢያዊ ምምሕዳር ሰሜን ኣይተ ግርማይ ታደለ ብወገኖም መምህራን ፅሬት ትምህርቲ ንምርግጋፅ ኣበርቲዖም ክሰርሑ ከምዝግባእን ምምሕዳሮም ድማ ኣብ ገኖም ኮይኑ ኣድላይ ዘበለ ደገፍ ከምዝገብር ገሊፆም፡፡
Technology,ካብ ብሉፃት ኣብያተ ትምህርቲ ትግራይ ዝተረኸቡ ብሉፃት ተመኩሮታት ብምግፋሕ ኣብ ምርግጋፅ ፅሬት ትምህርቲ ዝለዓለ ዝላ ንምምዝጋብ ቢሮ ትምህርቲ ክልል ትግራይ ጠንኩራ ከምትሰርሕ ኣፍሊጣ፡፡  ካብ 20  ብሉፃት ኣብያተ  ትምህርቲ ትግራይ ብንጥፈታት ተምሃሮን መምህራነን ዝተሰርሑ ስራሕቲ መምሃሪ ሓገዝን ውፅኢት ፈጠራታትን ኣብ ከተማ መቐለ ኣብ ዝካየድ ዘሎ ፌስቲቫል ትምህርቲ ንምርኢት ዝቀረበ እንትኸውን እቲ ምርኢት ሓላፊት ቢሮ ትምህርቲ ትግራይ ወ/ሮ ፈትለወርቅ ገ/ሄር መሪቀን ከፊተንኦ፡፡ እቲ ን 3 መዓልታት ዝፀንሕ ምርኢት ትምህርቲ ብደረጃ ክልል ንፈለማ እዋን ይካየድ ከምዘሎን ጉዕዞ ምዕባለ ትምህርቲ ትግራይ ዘመላክት ከምዝኾነ ዝሓበራ ኣብ ቢሮ ትምህርቲ ትግራይ ወናኒት ኣውራ ከይዲ ስራሕ ምርግጋፅ ስታንዳርድን ፅሬትን ትምህርቲ ወ/ሮ ኣለም ነጋ ኣብ እዋን ስርዓት ደርግ ሒደት ቁፅሪ ዝነበረን ኣብያተ ትምህርቲ ትግራይ ብውፅኢት ስርዓት ፌደራሊዝም ልዕሊ 2000 ክበፅሓ ከምዝከኣላን ዝህብኦ ግልጋሎት ትምህርቲ ፅሬቱ ካብ ግዘ ናብ ግዘ ብምምሕያሽ ብፍልጠትን ስነ-ምግባርን ብቁዓት ተምሃሮ ኣብ ምፍራይ ከምዝርከባ ሓቢረን፡፡ መንግስቲ ፅሬት ትምህርቲ ንምምሕያሽ 6 ፓኬጃት ትምህርቲ ተግባራዊ ካብ ዝገብር ልዕሊ 3 ዓመት ከምዘቁፀረን ኣብቲ ትግበራ ዘበረታትዕ ለውጢ ተመዝጊቡ እዩ ዝበላ ወ/ሮ ኣለም ኢትዮጵያ እትክተሎ ዘላ ፖሊሲ ልምዓትን ምንጋስ ሰናይ ምምሕዳርን ብዝበለፀ ንቅድሚት ዘስጉም ዝተምሃረ ሓይሊ ብብቅዓት ንምፍራይ ከምዚ ዝብለ ምርኢት ኣድላይ ከምዝኾነ ሓቢረን፡፡ኣብቲ ምርኢት ፌስቲቫል ትምህርቲ ዝረኸብናዮም መምህር  ሓዱሽ ማሳን መምህር ኣልማዝ ረዳን ኣብ ዝሃብዎ ሪኢቶ እተን ኣብያተ ትምህርቲ ዘገርምን ዘምህርን ስራሕቲ ሒዘን ከምዝቀረባን ኣብተን ኣብያተ ትምህርቲ ዝተርኣዩ ብሉፃት ስራሕቲ ናብ ኣብያተ ትምህርትና ብምትእትታው ዕብየትን ምዕባለን ኣብያተ ትምህርቲ ትግራይ ናብ ዝለዓለ ብርኪ ክነብፅሕ ኢና ክብሉ ገሊፆም፡፡ኣብቲ ምርኢት ፌስቲቫል ትምህርቲ ዝቀረቡ ዝተፈላለዩ ምህዞታት መምህራንን ተምሃሮን ብተመልከቲ ዝለዓለ ናእዳ ከምዝረከቡን ፌስቲቫል ትምህርቲ ትግራይ ካብ 8-10 ታሕሳስ ብዝተፈላለዩ ምድላዋት ቀፂሉ ከምዝቅንይ ካብቲ ዝወፀ መርሃ ግብሪ ንምፍላጥ እዩ፡፡
Technology,ኣካላት ኣመራርሓ ኣብ ኣብያተ ትምህርቲ ምዑርይ ምሕዳራ ብምስፋን ኣብ ምርግጋፅ ፅሬት ትምህርቲ መንግስቲ ካብ ዝቕፅሉ ካብ 20-30 ዓመታት ድሕረትን ድክነትን ብምቅናስ ኢትዮጵያ ማእኸላይ እቶት ምስ ዘለወን ሃገራት ንምስራዕ ሰፋሕቲ ስራሕቲ እናሰርሐ እዩ፡፡ እዞም ስራሕቲ ዝዕወቱ ድማ ኣብ ትምህርቲ ዝለዓለ ዝላ ምምዝጋብ ወሳኒ ብምኳኑ ፓኬጃት ምርግጋፅ ፅሬት ትምህርቲ ተሓንፂፁ ኣብያተ ትምህርቲ ተግባራዊ እናገበራ እየን፡፡ ሽድሽቲኦም ፓኬጃት ምርግጋፅ ፅሬት ትምህርቲ ተግባራዊ ንምግባር ካብ ብጉሓቱ ቆሪፀን ዝተልዓላ ብርክት ዝበላ ኣብያተ ትምህርቲ ትግራይ ከምዘለዋ ካብዚኣተን ሙሉእ ቐዳማይ ብርኪ  ቤት ትምህርቲ ገርሁ ስርናይ ወረዳ ኣሕፈሮም መርኣያ እያ፡፡ሙሉእ ቀዳማይ ብርኪ ቤት ትምህርቲ ካብ 1963 ዓ.ም ጀሚራ ዝተጣየሸት እንትትኸውን በብግዚኡ ምስ ዝነበሩ ስርዓታት ዝፈራረቅ ከይዲ ምምሃር ምስትምሃርን ኣመራርሓን እንተነበሩ እኳ ድሕሪ ውድቀት እዞም ስርዓታት መንግስቲ ኢ.ህ.ወ.ደ.ግ ኣብያተ ትምህርቲ ኣብ ምስፍሕፋሕን ምጥንኻርን ብዝወሰዶ ቁርፀኛ መርገፂ ተምሃሮ ናብ መኣዲ ትምህርቲ ክኸቱን ሕ/ሰብ ኣብ ትምህርቲ ዘለዎ ግንዛበ ብምዕባይ ኣብያተ ትምህርቲ ብናውትን ብገንዘብን ብምጥንኻር ናብቲ ዝድለ ሸቶ ንምብፃሕ እናተረባረበ በዚ ድማ ኣብ ዝሓለፈ 2002 ዓ.ም ብደረጃ ሃገር ኣብ ባህርዳር ኣብ ዝተኻየደ ፌስቲቫል ትምህርቲ ገርሁ ስርናይ ሙሉእ ቀዳማይ ብርኪ ቤት ትምህርቲ ቐዳመይቲ ኮይና ተሸሊማ እያ፡፡ነዚ ሽልማት ዘብቕዓ ብኣተሓሳስባ ዝማዕበ ራእይ ዘለዎም ውፍያት ኣመራርሓን መምህራንን ብምህላዎም ንፁር ዝትግበር ዘሳትፍን መስርሕታት ብምዝርጋሕን ሕ/ሰብ ብዋናነት ናተይነት ስምዒት ፈጢሩ ሓጋዛይ ክኸውን ብምግባርን እዩ ክብል ርእሰ መምህር ቤት ትምህርቲ ገርሁ ስርናይ መምህር ገ/ሃዋርያ ገ/ትንሳኤ ገሊፆም፡፡ ክንብል ንኽእል ኣሳታፋይ ብፍላይ ኣብ ምርግጋፅ ፅሬት ትምህርቲ መርኣያ ንምኳን እቲ ቁልፊ ኣተሓሳስባ ዳኣ'ምበር ክእለትን እታወታትን በብግዚኡ ክምዕቡሉን ክሰፍሑን ይኽእሉ እዮም ዝበሉ መ/ር ገ/ሃዋርያ እቲ ተሞክሮ ካልኦት ኣብያተ ትምህርቲ እናስዓባ ሐዚ ፅቡቕ ክያዶ ከምዘሎ ኣብሪሁ፡፡ መንግስቲ ንዝሓንፀፆም ፓኬጃት ምርግጋፅ ፅሬት ትምህርቲ ተግባራዊ ካብ ዘይገብራ ማይ ዕንኩርኳር ሙሉእ ቐዳማይ ብርኪ ተጠቓሲት እንትትኸውን ኣብ መንጐ ኣመራርሓን መምህራንን ዘሎ ዘይምቅድዳው፣ሕ/ሰብ ብዝለዓለ ተወፋይነት መሊኡ ካብ መኣዲ ትምህርቲ ንዘለው ደቁ ክከታተል ዘይምኽኣልን ኣተሓሳስባን ተደማሚሮም ድሕሪት ክትስራዕ ከምዝኸኣለት ምክትል ርእሰ መምህር እታ ቤት ትምህርቲ መምህር ተስፋይ ካሕሳይ ገሊፁ፡፡
Technology,ኣብያተ ትምህርቲ ማእከላት ተግባራዊ ምርምርን ፅንዓትን ብምግባር ፅሬት ትምህርቲ ብቐፃልነት ዘረጋግፃሉ ኣንፈት ተነፂሩ ይሰረሓሉ ከምዘሎ ዋና ኣመሓዳሪ ወረዳ ጉሎ መኸዳ ኣፍሊጦም፡፡   በቢብርኩ ይሳለጥ ዘሎ ቁጠባዊ ምንቅስቃስ እዛ ሃገር ዝያዳ ዘመናውነት ተላቢሱ ንክዓብን ብስግግር ቴክኖሎጂ ዝተቓነየ ምሁር መፍረያይ ሓይሊ ንክምራሕን ዘክእል ፖሊሲ ትምህርቲ ተቀሪፁ ክስረሓሉ ከምዝፀንሐን ነዚ ሲዒቡ ዛጊድ ዝተረከበ ውፅኢት ዘተባብዕ ከምዝኾነን ዋና ኣመሓዳሪ ወረዳ ጉሎ መኸዳ ኣይተ ገ/ስላሴ በርሃ ገሊፆም፡፡ ኣብ ወረዳ ጉሎ መኸዳ ከተማ ፋፂ ንዝተካየደ ዓውደ ምርኢት ትምህርቲ ዝከፈቱ ኣይተ ገ/ስላሴ በርሀ ከምዝበልዎ ኣብያተ ትምህርቲ ማእከላት ተግባራዊ  ምርምርን ፅንዓትን ብምግባር ፅሬት ትምህርቲ ብቐፃልነት ዘረጋግፀሉ ኣንፈት ተነፂሩ ይስርሓሉ ከምዘሎን ናይዚ መቐፀልታ ድማ ኣብያተ ትምህርቲ ዘለወን ብሉፅ ተመክሮ ዝወራረሳሉ ዓውደ ምርኢት ትምህርቲ ብምድላው ተወሳኪ ዓቕሚ ይፍጠር ኣሎ ኢሎም፡፡ንምርግጋፅ ፅሬት ትምህርቲ ወረዳ ጉሎ መኸዳ ብሓፈሻ ማሕበረሰብ ኣብያተ ትምህርቲ ብፍላይ ድማ ሕብረት ወለዲ መምህራን ኣዝዩ ዕዙዝ ግደ እናተፃወቱ ምኳኑ ዝገለፁ እቶም ዋና ኣመሓዳሪ በዚ ድማ 1ይ ብርኪ ቤት ትምህርቲ ኣውሊዕ ኣንበሳት እቲ ወረዳ ብምንቅስቃስ ወ.መ.ሕ ብክልል ብርኪ 1ይ ብምውፃእ ተሸላሚት 10 ሽሕ ብር ከምዝኮነትን ከምዚ ዓይነት ተመክሮ ድማ ናብ ኩለን ኣብያተ ትምህርቲ ንምትእትታው ክንሰርሐሉ ይግባእ ኢሎም፡፡ኣብቲ 13 ኣብያተ ትምህርቲ ወረዳ ጉሎ መኸዳ ዝተሳተፋሉ ዓውደ ምርኢት ትምህርቲ ዝተፈላለዩ ስራሕቲ ውፅኢት ፈጠራታት ተምሃሮን መምህራንን ዝቐረቡ  ኮይኖም ኣብ ምርግጋፅ ፅሬት ትምህርቲ እቲ ወረዳ ልዑል ኣስተዋፀኦ ንዝነበሮም ማሕበረሰብ ኣብያተ ትምህርቲ ዝተፈላለዩ መተባብዒ ሽልማታት ካብ ኢድ ኣይተ ገ/ስላሴ ተቀቢሎም እዮም፡፡
Technology,ኣብ ዞባ ደቡብ ወረዳ ራያ ኣላማጣ ተወለድቲ ተምሃሮ ላዕለዎት ትካላት ትምህርቲ ኣብ ዝተፈላለዩ ስራሕቲ ተዋፊሮም ሰብኣውን ሞያዊ ደገፍ ይህቡ ምህላዎም ተገሊፁ ካብ ዝተፈላለዩ ላዕለዎት ትካላት ትምህርቲ ንዕረፍቲ ዝመፁ ተወለድቲ ተምሃሮ ወረዳ ራያ ኣላማጣ ቅድሚ ክረምታዊ ወፍሮም ምጅማሮም ኣብቲ ወረዳ 2002 ዓ.ም. ካብ መንግስትን ዘይመንግስታዊ ትካላት ብዝተመደበ በጀት ዝተሳለጡ ትካላት ወሃብቲ ማህበራዊ ግልጋሎትን መሰረተ ልምዓት ኣመልኪቱ ብዋና ኣማሓዳሪ ወረዳ ራያ ኣላማጣ ኣይተ ንጉሰ ሸኮለ መብርሂ ከምዝተውሃበ ተገሊፁ፡፡ ከም ፀብፃብ ቤትፅሕፈት ርክብ ህዝብን መንግስትን እታ ወረዳ እቶም ተምሃሮ ላዕለዎት ትካላት ትምህርቲ ክረምታዊ ወፍሮም ንምስላጥ ኣብ 16 ጣብያታት እቲ ወረዳ እቶት ንምዕፃፍ ዝተትሓዘ ትልሚ ንምዕዋትን ኣብ ዝተፈላለዩ ኣብያተ ዕዮ መንግስቲ ሞያዊ ደገፍ ብምግባር ስራሕቶም እናሳለጡ ይርከቡ፡፡ኣፍቲ ወረዳ ዝተሳተፉ ተምሃሮ ላዕለዎት ትካላት ትምህርቲ ልዕሊ 380 ከምዝኾኑ ንምፍላጥ ተኻኢሉ፡፡ 
Technology,ኣብ ዞባ ደቡብ ትግራይ ወረዳ እምባ ኣላጀ ብምትሕብባር ማሕበር ልምዓት ትግራይ፣ ህዝብን ምምሕዳርን ብዝመደብዎ ብልዕሊ 2.7 ሚልየን ህንፀት 40 መምሃሪ ክፍሊታት ከም ዝተዛዘሙ ቤት ፅሕፈት ትምህርቲ እታ ወረዳ ኣፍሊጡ፡፡   ነዚ ዝገለፁ ምክትል ዋና ኣማሓዳርን ሓላፊ ቤት ፅሕፈት ትምህርቲ ወረዳ እምባ ኣላጀ ኣይተ ተስፋይ ኪዳኑ ፅሬት ትምህርቲ ንምርግጋፅ ዛጊድ ኣብታ ወረዳ ብዝተገበረ ምንቅስቃስ ካብ ዳስ ናብ ህንፃ 40 መምሃሪ ክፍሊታት ብማሕበር ልምዓት ትግራይን ሕ/ሰብ ተሳትፎን ምምሕዳር እታ ወረዳን ብዝገበርዎ ፃዕሪ ሙሉእ ብሙሉእ ተሰሪሖም ግልጋሎት እናሃቡ ከም ዝሓገዩ ገሊፆም፡፡እዞም ዝተሰርሑ 40 መምሃሪ ክፍልታት ንልዕሊ 2400 ተማሃሮ ካብ ዳስ ናብ ህንፃ ከም ዝተሰጋገሩ ዝሓበሩ ኣይተ ተስፋይ ይኹን እምበር ሐዚ እውን ፅሬት ትምህርቲ ንምርግጋፅ እቲ ዘሎ ፀገም ሙሉእ ብሙሉእ ንምቅራፍ መንግስቲን ሕ/ሰብን ዝገብሮ ዘሎ ምትሕብባር ቀፃልነት ንክህልዎ ፃዕሪ ዝሓትት እዩ ኢሎም፡፡ እዞም ካብ ዳስ ናብ ህንፃ ዝተሰጋገሩ መምሃሪ ክፍሊታት ካብቶም ፓኬጅ ፅሬት ትምህርቲ ንምርግጋፅ ሓደ መንገዲ ብምኳኑ እዚ ተግባራዊ ብምግባር ኣብ ፅሬት ትምህርቲ ምርግጋፅ ናይ ባዕሉ ኣስተዋፅኦ ከም ዘለዎ ወሲኾም ሓቢሮም፡፡
Technology,ኣብ ዞባ ደቡብ ትግራይ ወረዳ ራያ ዓዘቦ ኣብ መንጐ ዝርከቡ ኣብያተ ትምህርቲ ሓድነት፣ምህዝነትን ንምፍጣርን ብሉፃት ተሞክሮ ምግፋሕ ክከኣል ፌስቲቫል ውድድር ስፖርት ከምዝተኻየደ ቤት ፅሕፈት ጉዳይ መናእሰይን ስፖርትን ኣፍሊጡ፡፡ሓላፊ ቤት ፅሕፈት ጉዳይ መናእሰይን ስፖርትን ወረዳ ራያ ዓዘቦ ኣይተ ኣሸናፊ ሃይሉ ከምዝገለፅዎ ኣብቲ ወረዳ ዝተኻየደ ፌስቲቫል ውድድር ስፖርት ኣብ መንጐ ኣብያተ ትምህርቲ፣ጣብያታትን ውልቐ ክለባት ድልዱል ሓድነትን ምሕዝነት ብምፍጣር ብሉፃት ተሞክሮታት ንምግፋሕን ተተኻእቲ ተፃወቲ ንምፍራይ ዓሊሙ ኣብዚ ቅነ ንክልተ ማዓልቲ ብብርኪ እቲ ወረዳ ከምዝተኻየደ ኣፍሊጦም፡፡ ኣብ ወረዳ ራያ ዓዘቦ ከተማ መኾኒ ዝተኻየደ ፌስቲቫል ውድድር ስፖርት ኣብ መንጐ 24 ኣብያተ ትምህርቲ፣ 2 ጣብያታትን ሓደ ውልቐ ክለብ ብኣትሌቲክስ ደቂ ተባዕትዮ ካብ 100 ክሳብ 5 ሽሕ ሜትሮ ብደቒ ኣንስትዮ ካብ 100 ክሳዕ 1500 ሜትሮ ከምኡውን ብደቒ ተባዕትዮ ኩዕሶ እግርን መርበብን ዝላ ቅድሚትን ብርኽን ብርክት ዝበሉ መፍቐርትን ማህበረሰብ  ስፖርት ኣብ ዝተረኸብሉ ከምዝተኻየደ ኣይተ ኣሸናፊ ገሊፆም፡፡  ኣብቲ ዝተኻየደ ፌስቲቫል ስፖርት ብ1500 ሜትሮ ቅድድም ጉያ ደቒ ኣንስትዮ ዛፉ ካሳ፣ ማርያም ኣማረን ኣልጋነሽ ጥጋቡ ካብ ጣብያ ሓደ አልጋ፣ ብ5 ሽሕ ሜትሮ ደቒ ተባዕትዮ ድማ ደመቐ ካሰው ካብ ኩኩፍቶ፣ ሓየሎም ኣብርሃ ካብ ቡቲክ ኣዋሽ፣ ምናለ ብርሃኑ ካብ ደጎል ቤት ትምህርቲ ካብ 1 ክሳዕ 3ይ ዝወፁ እንትኸውን ብዝላ ቅድሚት ደቒ ተባዕትዮ ጃዕፋር መሓመድ፣ኣታኽልቲ ወ/ጀወርግስን ብርሃኑ ረዳኢ ካብ ጣብያ ኩኩፍቶ፣ ብዝላ ብራኸ  ኑርሑሴን ረብሶን መሐመድ ኣሚን፣ካብ ጣብያ ወራባየ ኣባዲ ጎዲፈይ ካብ ላዕላይ ባሮ  ካብ 1ይ ክሳዕ 3ይ ዝለዓለ ንሕንሕ ብምክያድ ከምዝተፃወቱ እቶም ሓላፊ ሓቢሮም፡፡ብኩዕሶ እግሪ ጋንታ ቤት ማዘጋጃ ከተማ መኮኒ፣ ደጎልን ባላ ሙሉእ ቀዳማይ ብርኪ ቤት ትምህርቲ ብኩዕሶ መርበብ ጨርጨር መቻረን ኩኩፍቶ ቐዳማይ ብርኪ ቤት ትምህርቲ ካብ 1 ክሳብ 3 ዝወፁ እንትኸውን ብሓፈሻዊ ስፖርታዊ ንሕንሕ ካብ 1 ክሳዕ 3 ወፂኦም ንዝተዓወቲ ዝተዳለወ ሽልማት ፅዋዕን ናይ ተሳትፎ ወረቐት ምስክር ካብቲ ዕለት ናይ ክብሪ ኣጋይሽ ከምዝተቐበሉ ኣይተ ኣሸናፊ ሃይሉ ኣመልኪቶም፡፡
Technology,ኣብ ዞባ ደቡብ ትግራይ ወረዳ ራያ ኣላማጣ ኣፈፃፅማ ከይዲ ምምሃር ምስትምሃር ሕሉፍ ዓመትን ትልሚ መደባት ትምህርቲ 2003 ዓ.ም ዝዝትይ ኮንፈረንስ ትምህርቲ ተኻይዱ፡፡ ኣብቲ ወረዳ ሞደለ ኣብያተ ትምህርቲ፣ መምህራንን ርእሳነ መምህራን ፅሬት ትምህርቲ ኣብ ምርግጋፅ ብዝነበሮም ተሳትፎ ተሸለምቲ ምኳኖም ቤ/ፅሕፈት ትምህርቲ ወረዳ ራያ ኣላማጣ ገሊፁ፡፡ ምክትል ዋና ኣማሓዳርን ሓላፊ ቤት ፅሕፈት ትምህርቲ ወረዳ ራያ ኣላማጣ ኣይተ ሃፍቱ ኪሮስ ከምዝገለፅዎ ኣብቲ ወረዳ ንክልተ ማዓልቲ ኣብዝተኻየደ ኮንፈረንስ ትምህርቲ ተሳተፍቲ ኣብ ኣፈፃፅማ ከይዲ ምምሃር ምስትምሃር ሕሉፍ ዓመት ዝነበሩ ኣሉታን ኣወንታን ብምግምጋም ትልሚ መደባት ትምህርቲ 2003 ዓ.ም ብዕምቆት ከምዝዘተይሉ ኣፍሊጦም፡፡ ኣብቲ ኮንፈንስ ከምዝተገለፀ ዝሓለፈ ዓመት ፅሬት ትምህርቲ ንምርግጋፅን ብመንግስቲ ዝተሓንፀፁ 6 ፓኬጃት ልምዓት ትምህርቲ ብዝግባእ ንምትግባር ግደ ወለዲ፣ተምሃሮን መምህራን ትሑት ከምዝነበረ ዝተሓበረ እንትኸውን ካብዙይ ብምብጋስ ዝተራኣዩ ጉድለታት ተኣሪሞም መጠን ምቁራፅ ተምሃሮ ናብ ትሕቲ 1ሚኢታዊ ብምውራድ ኩለን ኣብያተ ትምህርቲ ናብ ሙሉኡ ሞዴልነት ንምስግጋር ትልሚ ከምዝተዳለወ እቶም ሓላፊ ገሊፆም፡፡ፅሬት ትምህርቲ ንምርግጋፅ ዘጋጠሙ ፀገማት ንምቅራፍ ብኣተሓሳስባን ፍልጠት ዝተሃነፀ ፀጋ ብምፍራይ ኣብ ህንፀት ልምዓታዊ ሰራዊት ትኹረት ተጌሩ ህዝቢ ብጉልበትን ብገንዘብን ምስ መንግስትን ማህበር ልምዓት ትግራይ ብምትሕብባር ፀገማት መምሃሪ ክፍሊ ኣብ ምቅላል ዝነበሮ ተሳትፎ ተጠናኺሩ ክቅፅል ኣብ ምርድዳእ ከምዝተበፅሐ ኣይተ ሃፍቱ ኪሮስ ሓቢሮም፡፡ኣብ መዛዘሚ ኮንፈረንስ ትምህርቲ ተረኪቦም ንምርግጋፅ ፅሬት ትምህርቲ ልዑል እጃም ንዝነበሮም 10 ኣብያተ ትምህርቲ፣ 10 ሞዴል መምህራን፣10 ርእሳነ መምህራንን 10 ተምሃሮ ዝተዳለወሎም ሽልማት ፅዋዕ፣ቆፎ ተንቀሳቃሲ ስልኪ፣መፅሓፍን ወረቐት ምስክር ዝሃቡ ኣተሓባባሪ ምምሕዳር ወረዳ ራያ ኣላማጣ ኣይተ ኣዋሽ ገሰሰ እዮም፡፡ንሶም ኣብዘስምዕዎ መጠቓለሊ መደረ ኣብቲ ወረዳ ዘሎ ፀገም ኣብያተ ትምህርቲ ንምቕራፍን ዝፅንሐ ርክብ ህዝቢ ራያን ሓየሎምን ብዝበለፀ ንምጥንኻር ዓሊሙ ብሽም ስውእ ሜጀር ጄኔራል ሓየሎም ኣርኣያ ዝስየም ብክፍለ ሰራዊት ፈንቅል ኣብ ጣብያ ታኦ ሓደ 1ይ ብርኪ ቤት ትምህርቲ ክህነፅ ቃል ከምዝተኣተወ ገሊፆም፡፡ኣብዚ ቅነ ንኽልተ ማዓልቲ ኣብ ዝተሳለጠ ኮንፈረንስ ትምህርቲ ልዕሊ 300 ካብ ወከልቲ ተምሃሮ፣መምህራን፣ሕብረት ወለድን መምህራንን ቦርድ ኣመራርሓ ትምህርቲ ከምዝተሳተፈን ባዓል 19 ነጥብታት መግለፂ ቅዋም ብምውፃእ ብዕውት ኣገባብ ከምዝተጠቓለለ ኣይተ ሃፍቱ ኪሮስ ኣመልኪቶም፡፡
Technology,ኣብ ዞባ ደቡብ ትግራይ ወረዳ ራያ ኣላማጣ ብሽም ስውእ ሜጀር ጄኔራል ሓየሎም ኣርኣያ ዝተሰየመ ቤት ትምህርቲ ብሰራዊት ምክልኻል ሃገር ከምዝህነፅ ተገሊፁ፡፡   ኣብታ ወረዳ ሞዴል ኣብያተ ትምህርቲ ፣መምህራን፣ ር/ መምህራንን ተምሃሮን ፅሬት ትምህርቲ ኣብ ምርግጋፅ ብዝነበሮም ዝለ ዓላ ተሳትፎ ተሸለምቲ  ምኳኖም'ውን ተፈሊጡ፡፡ እዙይ ዝተገለፀ ኣብዚ ቅነ ኣብታ ወረዳ ኣብ ዝተኻየደ ኮንፈረንስ ምርግጋፅ ፅሬት ትምህርቲ እዩ፡፡ ኣብቲ ዝተኻየደ ኮንፈረንስ ምክትል ዋና ኣማሓዳርን ሓላፊ ቤት ፅሕፈት ትምህርቲ ወረዳ ራያ ኣላማጣ ኣይተ ሃፍቱ ኪሮስ ከምዝገለፅዎ ኣብታ ወረዳ 19 ሞዴል ኣብያተ ትምህርቲ ምፍጣር ከምዝተኻአለ ኣፍሊጦም፡፡ሎም ዘበንውን መጠን ምቁራፅ ተምሃሮ ናብ ታሕቲ 1 ፐርሰንት ንምውራድ በዚ ኣቢሉ ኩለን ኣብያተ ትምህርቲ ናብ ሙሉእ ሞዴልነት ብምስግጋር ብኣተሓሳስባን ፍልጠትን ዝተሃነፀ ዜጋ ንምፍራይ ኣብ ህንፀት ልምዓታዊ ሰራዊት ትኹረት ተጌሩ ክስራሕ ከምዝግባእ ኣይተ ሃፍቱ ሓቢሮም፡፡ህዝቢ ብጉልበቱን ገንዘቡን ኣብ ህንፀት ኣብያተ ትምህርቲ ዝለዓለ ተሳትፎ ምክያዱ ዝገለፁ ኣይተ ሃፍቱ መንግስትን ማሕበር ልምዓት ትግራይ'ውን ፀገም ኣብያተ ትምህርቲ ንምፍታሕ ዝለዓለ ምርብራብ ምግባሮም ገሊፆም፡፡ተሓባባሪ ምምሕዳር ወረዳ ራያ ኣላማጣ ኣይተ ኣዋሽ ገሰሰ ብወገኖም ኣብታ ወረዳ ዘሎ ፀገም ኣብያተ ትምህርቲ ንምቕራፍን ዝፀንሐ ርክብ ህዝቢ ራያን ሓየሎምን ብዝበለፀ ንምጥንኻር ዓሊሙ ብሽም ስውእ ሜጀር ጀኔራል ሓየሎም ኣርኣያ ዝስየምን ብክፍለ ሰራዊት ፈንቅል ኣብ ጣብያ ታዶ ሓደ ቤት ትምህርቲ ክህነፅ ቃል ከምዝተኣተወ ኣፍሊጦም፡፡መንግስቲ፣ ህዝብን ገበርቲ ሰናይ ትካላት ይገብርዎ ዘለው ምርብራብ ምምሕያሽ ኣብያተ ትምህርቲ ብዝበለፀ ንምጥንኻር ኣካላት ኣመራርሓ ትምህርቲ ኣሓይሎም ክፅዕሩ ኣይተ ኣዋሽ ገሰሰ ኣተሓሳሲቦም፡፡ኣብቲ ዝሓለፈ ዓመት ፅሬት ትምህርቲ ንምርግጋፅ ኣብ ዝተኻየደ ስራሕቲ ዝለዓለ እጃም ዝነበሮም 10 ኣብያተ ትምህርቲ፣10 ሞዴል መምህራን፣10 ርእሰ መምህራንን 10 ተምሃሮ ዝተዳለወሎም ሽልማት ፅዋዕ፣ቆፎ ተንቀሳቃሲ ስልኪ መፅሓፍን ወረቐት  ምስጋናን ዝተቐበሉ እንትኸውን ኣብዚ ዓመት ፅሬት ትምህርቲ ንምርግጋፅ ቃል ብምእታው በዓል 19 ነጥብታት መግለፂ ቅዋም ብምውፃእ ንክልተ ማዓልቲ ልዕሊ 300 ተሳተፍቲ ክዝትይሉ ዝፅንሐ ኮንፈረንስ ትምህርቲ ከምእተወገነ ኣይተ ሃፍቱ ኪሮስ ኣመልኪቶም፡፡
Technology,ኣብ ዞባ ሰሜን ምዕራብ ትግራይ ወረዳ ታሕታይ ኣድያቦ ፅሬት ትምህርቲ ንምርግጋፅ ንኩሎም መማህራን እቲ ወረዳ ዘሳተፈ 1ይ ዙር መዓልቲ መማህራን ተካይዱ፡ሞያ መምህርነት ክቡር እዩ ሙያ መምህርነት ዓርሐ ኩሎም ሞያታት እዩ፣ ንወለዶ ዘኩርዕ እምበር ዘሕፍር ታሪክ ኣይነውርስን፣ ሞያዊ ማሕበርና ብምጥንካር ፅሬት ትምህርቲ ነረጋግፅ፣ ሸቶታት ሚሊንየም ኣብ ምዕዋት ግደ መምህር ልዑል እዩን ካልኦትን ብዝብሉ ጭርጮታትን ነዚ ዘድምቁ ግጥሚታትን ዓንቢቡ ኣብ ዝወዓለ መዓልቲ መምህራን ወረዳ ታሕታይ ኣድያቦ ተረኪቦም መደረ ዘስምዑ ኣይተ ሚኪኤለ ኣብርሃ ዋና ኣማሓዳሪ ዞባ ሰሜን ምዕራብ ትግራይ ከም ዝበልዎ ሎማዓንቲ ወሳኒት ዕለት እያ ዜጋ ኮስኩሱ ዜጋ ዝሃንፅ መምህር ናብ ዘተ ዝአተወላ ዕለት ብምዃን ፅሬት ትምህርቲ ንምርግጋፅ ኣብዛ ሃገር ዝሕሰብ ዘሎ ልምዓት፣ ሰላምን ዲሞክራስን ንምስጋም ዝተምሃረ ወለዶ ኮስኪሱ ዘዕቢ መምህር ፀገማቱ ነቂሱ ብምውፃእ ዘላቂ ፍታሕ ንምምፃእ እዚ ተፈጢሩ ዘሎ መድረክ ልዝብ ኣብ ከይዲ ምምሃር ምስትምሃር ኮነ ኣብ ፓኬጃት ፅሬት ትምህርቲ ዘለው ፀገማት ተፈቲሖም ሐደ ዕማም ንሕዘላ ዕለት ብምዃና ፍሉይ ይገብራ ዝበሉ ኣይተ ሚኪኤለ ወረዳ ታሕታይ ኣድያቦ ኣብ ዝቕፅሉ ዓመታት ብሞያ ስነ ስርዓት ትምህርቲ ዝሐሸትን ሞዴል ፅሬት ትምህርቲ ዝተረጋገፀላ ወረዳ ክትከውን ትምኒቶም ገሊፆም፡፡ ብቓለ መሓላ ሞያ መምህርነት ዝተኸፈተ መዓልቲ መማህራን ወረዳ ታሕታይ ኣድያቦ ተሳተፍቲ ዝተውሃቦም ሞያዊ ሓላፍነት ኣክቢሮም ዘኩርዕ ወለዶ እምበር ዘሕፍር ታሪክ ከም ዘየውርሱን ዓርሐ ኩሎመ ሞያታት ዝኾነ ሞያ መምህርነት ሞያዊ ሓላፍነቶምን ሞያዊ ማሕላኦምን ብምክባር ኣብ ጎኒ ሞያዊ ማሕበሮም ብምዃን ኣብ ምርግጋፅ ፅሬት ትምህርቲ ዝከኣሎም ኩሉ ከም ዝገብሩ ገሊፆም፡፡ፅሬት ትምህርቲ ኣብ ምጥፋእ ድክነትን ድሕረትን ልዑል እጃም ኣለዎ ዝበሉ ሓላፊ ቤት ፅሕፈት ትምህርቲ ወረዳ ታሕታይ ኣድያቦ ኣይተ ሃፍቱ ኪሮስ ብወገኖም ኣብዚ ዓመት ኣብ ምርግጋፅ ፅሬት ትምህርቲ ልዑል ልኡክ ዘለዎም ወለዲ፣ መማህራን ተምሃሮን ተአሳሲሩ ዝነበረ ዓቅሞም ብምፍትሑ ሞዴላት ኣብያተ ትምህርቲ ይህነፃ ምህላወን ገሊፆም፡፡ ኣብ መወዳእታ እቲ ብማሕበር መማህራን ወረዳ ታሕታይ ኣድያቦ ዝተዳለወ ቀዳማይ ዙር መዓልቲ መማህራን ብመማህራን ዝተፈላለዩ ሕቶታት ተላዒሎም  ግቡእ ምላሽ ብዝምልከቶም ኣካላት ተዋሂቡዎም ኣብ ሓደ ምርድዳእ ድሕሪ ምብፃሕ ኣብቲ ወረዳ ኣብ ምርግጋፅ ፅሬት ትምህርቲ ልዑል ኣበርክቶ ዝነበሮም መማህራን፣ተምሃሮ ንወለዲን ሞዴላት ኣብያተ ትምህርትን መተባብዒ ሽልማት ተበርኪቱሎም እዩ፡፡
Technology,ኣብ ዞባ ሰሜናዊ ምዕራብ ወረዳ ኣስገደ ፅምብላ ፅሬት ትምህርቲ ንምርግጋፅ ሞዴል ኣብያተ ትምህርቲ ንምፍጣር ዘኽእሉ ስርሓቲ እንዳተሳለጡ ከምዘለው ቤት ፅሕፈት ትምህርቲ እታ ወረዳ ኣፍሊጡ፡፡  ሙሉእ ቐዳማይ ብርኪ ቤት ትምህርቲ እንዳባጉና ኣብ ወረዳ ኣስገደ ፅምብላ ካብ ዝርከባ ኣብያተ ትምህርቲ ፓኬጃት ፅሬት ትምህርቲ ብምትእትታው ለውጢ እንዳመዝገበት እትርከብ መርኣያ ቤት ትምህርቲ እያ፡፡ኣብዛ ቤት ትምህርቲ ቤተ-ፈተነ፣ቤተ-ንባብ፣ሚኒ ሚድያ፣ ፍሉይ ሓገዝ ኔትዎርክን ቱተርያልን ብምጥንኻር ዓርሰ እምነት ዝጎልበተ  ዜጋ ንምፍጣር ሰፋሕቲ ስርሓቲ እንዳተሳለጡ እዮም፡፡ ብተወሳኪ ሕ/ሰብ ኣብ ቤት ትምህርቲ ዝረኣዩ ፀገማት ክሳተፍን ናይ ዋንነት ስምዒት ክህልዎን ስጡም ረኽቢ ብምፍጣር ይሰርሑ ከምዘለው ርእሰ መምህር እታ ቤት ትምህርቲ መ/ምር ዳኘው ገ/ሄር ሓቢሮም፡፡ሓላፊ ቤት ፅሕፈት ትምህርቲ ወረዳ ኣስገደ ፅምብላ መምህር መስፍን ተስፋይ ብወገኖም  ኣብታ ወረዳ ፅሬት ትምህርቲ ንምርግጋፅ ሞዴል ኣብያተ ትምህርቲ ንምፍጣርን ተሳትፎ ሕ/ሰብ ኣብ ትምህርቲ ክብ ንምባል ዘኽእሉ ስርሓቲ እንዳተሰርሑ እዮም፡፡ኣብቲ ወረዳ ዝርከባ ኣብያተ ትምህርቲ ንምርግጋፅ ፅሬት ትምህርቲ ብዓቕምን ስነ-ምግባርን ዝተሃነፀ ዜጋ ኣብ ምፍራይ ተበግሶ ወሲደን ይነጥፋ ከምዘለዋን ቀልጢፈን ለውጢ ናይ ዘምፀኣ ኣብያተ ትምህርቲ ዝረኣ ፅቡቕ ተሞኩሮ ናብ ካልኦት ኣብያተ ትምህርቲ ክጋፋሕ እንዳተገበረ እዩ፡፡ኣብቲ ወረዳ ቅድም ክብል ብርክት ዝበሉ ተምሃሮ ዝወድቁሉን ዘቋርፅሉን ተርእዮ ከምዝነበረን መምህራን ወለድን ተምሃሮን ብዝፈጠርዎ ስጡም ረኽቢን፣ ተምሃሮ ነኒባዕሎም ብዘካይድዎ ዘለው ናይ ምትሕግጋዝ መንፈስ ዝለዓለ ውፅኢት ምምዝጋብ ከምዝተኻእለ መምህር መስፍን ወሲኾም ሓቢሮም፡፡
Technology,ኣብ ዞባ ሰሜናዊ ምዕራብ ወረዳ መደባይ ዛና ፅሬት ትቲ ንምርግጋፅ ሞዴል ኣብያተ ትቲ ንምፍጣር ዘኽእሉ ስራሕቲ እንዳተሳለጡ ከምዘለው ቤት ፅሕፈት ትቲ እታ ወረዳ ኣፍሊጡ፡፡ሙሉእ ቐዳማይ ብርኪ ቤት ትምህርቲ ቦኽረፅየን ኣዳነ ኣብ ወረዳ መደባይ ዛና ካብ ዝርከባ ኣብያተ ትምህርቲ ፓኬጃት ፅርየት ትምህርቲ ብምትእትታው ለውጢ እንዳመዝገበት እትርከብ መርኣያ ቤት ትምህርቲ እያ፡፡ ኣብዚ ቤት ትምህርቲ ምምሃር ምስትምሃር ምችውን ስሓብን ንምግባር መምህረን ከባብያዊ ማተርያል ብምጥቃም ዝተፈላለዩ መምሃሪ ሓገዛት ብምስራሕ ተምሃሮ  ብክልስ ሓሳብ ጥራሕ ዘይኮነስ ብተግባር'ውን ተደጊፉ ክቐርብ ዓብይ ፃዕሪ እንዳገበሩ ከምዘለው ርእሰ መምህር እታ ቤት ትምህርቲ መ/ምር ታፈረ ግደይ ሓቢሮም፡፡ሓላፊ ቤት ፅሕፈት ትምህርቲ ወረዳ መደባይ ዛና ኣይተ ገ/ኪዳን በርሀ ብወገኖም ከምዝገለፅዎ ኣብቲ ወረዳ ፅሬት ትምህርቲ ንምርግጋፅን ሞዴል ኣብያተ ትምህርቲ ንምፍጣርን ተሳትፎ ሕ/ሰብ ኣብ ትምህርቲ ክብ ንምባል ዘኽእሉ ስራሕቲ እንዳተሰርሑ እዮም፡፡ኣብቲ ወረዳ ዝርከባ ኣብያተ ትምህርቲ ንምርግጋፅን ፅሬት ትምህርቲ ብዓቕምን ስነ-ምግባርን ዝተሃነፀ ዜጋ ኣብ ምፍራይ ተበግሶ ወሲደን ይነጥፋ ከምዘለዋን ቀልጢፈን ለውጢ ናይ ዘምፀኣ ኣብያተ ትምህርቲ ዝረኣ ፅቡቕ ተሞኩሮ ናብ ካልኦት ኣብያተ ትምህርቲ ክጋፋሕ ተገይሩ እዩ፡፡ኣብቲ ወረዳ ቅድም ክብል ብርክት ዝበሉ ተምሃሮ ዝወደቁሉን ዘቋርፀሉን ተርእዮ ከምዝነበረን መምህራን፣ ተምሃሮን ወለድን ብዝፈጠርዎ ስጡም ርክብ ተምሃሮ ነኒባዕሎም ብዘካየድዎ ዘለው ናይ ምትሕግጋዝ መንፈስ ዝለዓለ ውፅኢት ምምዝጋብ ከምዝተኻእለ ኣይተ ገ/ኪዳን ወሲኾም ሓቢሮም፡፡
Technology,ኣብ ዞባ ማእኸል ትግራይ ወረዳ ኣሕፎሮም 11 ኣብያተ ትምህርቲ ዝተሳተፍሉ ፌስቲቫል ትምህርቲ ተኻይዱ፡፡ሓላፊ ቤት ፅሕፈት ትምህርቲ ወረዳ ኣሕፎሮም መምህር ገ/መድህን ፍፁምብርሃን ከምዝገለፅዎ እዚ ኣብ ወረዳ ኣሕፎሮም ሓንቲ ካልኣይ ብርኪ ሓውሱ 11 ኣብያተ ትምህርቲ ዝተሳተፍሉ ፌስቲቫል ትምህርቲ ኣብቲ ወረዳ ዝረአ ዘሎ ትሑት ውፅኢት ተማሃሮ 2ይ ብርኪ ቤት ትምህርቲ ንምምሕያሽ እዩ፡፡ፊስቲቫል መምህራን ብውፅኢት ተምሃሮ እትዕቀን ዘይምድላይን ፀገም ኣረኣእያን ኣተሓሳስባን ምህላው ወለዲ ንደቆም ናብ ትምህርቲ ምስዳድ እምበር ክትትል ዘይምግባር፣ ሸለል ምባል፣ ውፅኢት ውላዶም ዘይምክትታልን ካልኦት ፀገማትን ንምትሓት ውፅኢት ተማሃሮ ምኽንያት ከምዝኾኑ ተገሊፁ እዩ፡፡ ሓደ ሓደ  ወለዲ ኣብቲ እዋን ከምዝገለፅዎ ኣብ’ዚ ሕዚ እዋን  ደቆም ኣብ ቀረብኦም ኮይኖም ትምህርቶም ክከታተሉ ብምኽኣሎም ሕጉሳት ከምዝኾኑን ሕዚ ዝረአ ዘሎ ፀገም ፅሬት ትምህርቲ ንምፍታሕ ዘካኣሎም ከምዝገበሩ ኣረጋጊፆም፡፡ ፌስቲቫል ብመሃዝቲ ተማሃሮ ዝተሰርሑ ዝተፈላለዩ ምህዞታትን ንመምሃሪ ሓገዝ ዝኾኑ ፈጠራታትን በቶም ተሳተፍቲ ተራእዮም እዮም፡፡እዚ ብድሙቕ ሰላማዊ ሰልፊ ተፀምቢሉ ዝተኸበረ ፌስቲቫል ትምህርቲ ካብ ዝተፈላለዩ ጣብያታት እታ ወረዳ ዝመፁ ህዝቢ ሓዊሱ ብርክት ዝበሉ መምህራን፣ ወለዲ፣ ኣባላት ምምሕዳርን ጣብያን እታ ወረዳ ተሳተፍቲ ኮይኖም እዮም፡፡   
Technology,ኣብ ዝተፈላለዩ ላዕለዎት ትካላት ትምህርቲ ዝመፁ ተወለድቲ ተምሃሮ ከተማ ማይጨው ፃኒሒት ክረምታዊ ወፍሮም ብዘዕግብ ኩነታት ብምስላጥ ዜግነታዊ ግበኦም ምፍፃሞም ኣብዚ ቅነ ኣብዝተኻየደ ስነ-ስርዓት መሰነይታ ተገሊፁ እዚ ዝተገለፀ ካብ ዝተፈላለዩ ላዕለዎት ትካላት ትምህርቲ ሃገርና ዝመፁ ልዕሊ 319 ተምሃሮ ተወለድቲ ከተማ ማይጨው ንክልተ ኣዋርሕ ደገፍ ትምህርቲ ብምሃብ፣ ኣብ ፅባቐን ፅሬት ከተመኦም ፣ምሕዋይ ሃፍቲ ተፈጥሮ፣ ምፅራግ መእለይ ውሑጅ ተኸናኸኒ ንዘይብሎም ኣረጋውያን ብምሕጋዝን ኻልኦት ስራሕቲ ተዋፊሮም ልኡኾም ብዕውት ኣገባብ ዛዚሞም  ኣብዚ ቅነ ኣብ ዝተዳልወ ስነ ስርዓት መሰነይታ እዩ፡፡ ከንቲባ ከተማ ማይጨው ኣይተ ንጉሰ ኣባዲ ኣብቲ ስነ ስርዓት መሰነይታ ተረኺቦም ከምዝገለፅዎ ተምሃሮ ላዕለዎት ትካላት ትምህርቲ ክረምታዊ ወፍሮም ኣብ ዝተፈላለዩ ስራሕቲ ብምስታፍ እታ ከተማ ኣብ ዝጀመረቶ ጉዕዞ ልምዓት ብምዝታይን ብምግምጋም ዝተረኣየ ክፍተት ኣሰራርሓ ብኣጋ ክውገድ ዘበርክትዎ ኣስተዋፅኦ እቲ ምምሕዳር ከምዝንእድ ኣፍሊጦም፡፡ሓደ ሓደ ተምሃሮ ላዕለዎት ትካላት ትምህርቲ እታ ከተማ ብወገኖም ቅድም ክብል ኣብቲ ከባቢ ዘይነበሩ ዝተፈላለዩ ትካላት ወሃብቲ ማህበራዊ ግልጋሎትን መሰረተ ልምዓታት ብምምላእን ንኢንቨስትመንት ዘሎ ምቹው ፀጋታት ሃፍቲ ተፈጥሮ ብምልላይ ሰብ ውልቀ ሃፍቲ ብዝተፈላለዩ ስራሕቲ ክሳተፉ ብምግባር ምምሕዳር ዘራኣዩ ምንቅስቃስ ከምዘሐጓሶም ገሊፆም፡፡ተሳተፍቲ እቲ ክረምታዊ ወፍሪ ኣብ ልምዓት ከባቢኦም ዘረአይዋ ንጡፍ ምንቅስቃስ ካብ ብሄራዊ ክልላዊ መንግስቲ ትግራይ ዝተዳለወ ሽልማት ወረቐት ምስክር ዝተውሃቡ እንትኸውን እቶም ተምሃሮ ብወገኖም ኣብ ፃኒሒቶም ልዑል ደገፍን ምትሕብባር ንዝገበረሎም ቤት ፅሕፈት ርክብ ህዝብን መንግስትን ሓዊሱ ንኻልኦት 4 ሴክተራት ምስሊ ስውእ ሜጀር ጀነራል ሓየሎም ኣርኣያ ከምዘበርከትሎም ሓላፊ ቤት ፅሕፈት ርክብ ህዝብን መንግስትን ከተማ ማይጨው ኣይተ ሰለሞን ሞላ  ኣመልኪቶም፡፡
Technology,ኣብ ዝተፈላለዩ ላዕለዎት ትካላት ትምህርቲ ክማሓሩ ዝፀንሑ ተወለድቲ ተምሃሮ ወረዳ ራያ ዓዘቦ ኣብ ምድንፋዕ እቶትን ዝተፈላለዩ ስራሕቲ ብምስታፍ  ክረምታዊ ወፍሮም የሳልጡ ከምዘለው ተገሊፁ ሓላፊ ቤት ፅሕፈት ርክብ ህዝብን መንግስትን ወረዳ ራያ ዓዘቦ ኣይተ ብርሃነ በርዋ ከምዝገለፅዎ ኣብ 22  ላዕለዎት ትካላት ትምህርቲ ሃገርና ትምህርቶም ክከታተሉ ፀኒሖም ንዕረፍቲ ዝመፁ ልዕሊ 305 መናእሰይ ተምሃሮ እቶት ንምድንፋዕ ዝተትሓዘ ስትራተጂ ንምዕዋትን ኣብ ካልኦት ንጥፈታት ብምስታፍ ዜግነታዊ ሓላፍነቶም ንምውፃእ ክረምታዊ ወፍሮም ብውዕይ ናህሪ የሳልጡ ከምዘለው ኣፍሊጦም፡፡እቶም ተምሃሮ ክረምታዊ ወፍሮም ልዕሊ 2800 ተምሃሮ ሓገዝ ቲቶርያል  ክረክቡ ንምግባርን እቶት ምህርቲ ንምዕፃፍ ዝተትሓዘ ትልሚ ኣብ ፍፃመ ንምብፃሕ ኣብ 19 ጣብያታት እቲ ወረዳ ተዋፊሮም ተግባራዊ ምንቅስቃስ ምጅማሮም ገሊፆም፡፡ እቶም ተምሃሮ ላዕለዎት ትካላት ትምህርቲ ኣብታ ዝተምሃሩላ 2ይ ብርኪ ቤት ትምህርቲ ከተማ መኾኒ ዝተፈላለዩ ፈልስታት ብምትካል ክሳዕ መወዳእታ ወርሒ ሓምለ ልዕሊ 15 ሽሕ ፈልስታት ኣብ ዝተፈላለዩ ከባቢታት ብምትኻል ኣብ ስርሓቲ ኳስኳስን ፃህያይን ንኣረጋውያን ሓረስቶት ምድጋፍ ከም ዝርከቡ ሓቢሮም፡፡
Technology,ኣብ ዘበነ ትቲ 2004 ደቂ ኣንስትዮ ተመሃሮ ዝበለፀ ኣብ ሳይንስን ቴክነሎጂን ከተኩራን ደገፍ ንምግባር ምስ ቢሮ ትምህርቲ ተሓባቢራ ከምትሰርሕ ቢሮ ጉዳይ ደቂ ኣንስትዮ ትግራይ ገሊፃ፡፡   ካብ መንግስታውን ዘይመንግስታውን ኣብያተ ትምህርቲ ንዝተውፃእፀኣ ሞዴላት ደቂ ኣንሰትዮ ተማሃሮ 8ይ ክፍሊ፣ መምህራን፣ ተወከልቲ ጉዳይ ደቂ ኣንስትዮን ሓለፍቲ ኣብያተ ፅሕፈት ጉዳይ ደቂ ኣንስትዮን ብድማር 233 ተሳተፍቲ ዝተረኸባሉ ብዕለት 15-16/10/2003 ዓ.ም ኣብ ከተማ ውቕሮ ስልጠና ፡፡ኣብቲ ዝተኻየደ ስልጠና ሓላፊት ቢሮ ጉዳይ ደቂ ኣንስትዮ ክልል ትግራይ ዝኾና ወ/ሮ ኣረጋሸ በየነ ተረኺበን ትምህርቲ ናይ ማዕርነት ቁልፊ መረጋገፂ መሳርሒ ስለዘኾነ ደቂ ኣንስትዮ ተምሃሮ ፍሉይ ተኹረት ሂበን ንኽመሃራ ኣዘኻኺረን፡፡ ኣብ ክሊ ምምሃር ንዘጋጥሙወን ፀገማት ድማ ብዝግባእ ተፃዊረን ምስ ድልየት ሃገርና ተኣሳሲሩ ብስፍሓት ኣብ ሳይንስን ቴክኖሎጅን ንኽኣትዋ ምስሓበራ ኣብ 2004 ዓ.ም ምስ ቢሮ ትምህርቲ ስጡም ርክብ ብምፍጣር ዝበለፀ ስራሕቲ ከመዝስራሕ ገሊፀን፡፡  
Technology,እቲ ስልጠና ቀንዲ ምኽንያት ምውሓድ ቁፅሪ ደቂ ኣንሰትዮ ተምሃሮ 2ይ ብርኪ ኣብ ኣይንስን ቴክኖሎጀን ኣለሊኻ ብቐፃሊ 2004 ዓ.ም መፍትሒ ንምቕማጥ ዝዓለመ ምንባሩ ኣብ ቢሮ ጉዳይ ደቂ ኣንስትዮ ዋና ከይዲ ስራሕ ምምፃእ ኣተሓሳስባ ለውጢ ኣብ ደቂ ኣንስትዮ ዝኾኑ ኣይተ ክብረኣብ ኣሳየኸኝ ገሊፆም፡፡ ክሊ ኣድላይነት ትምህርቲ ንደቂ ኣንስትዮ፣ ፓኬጅ ትምህርትን ተሳትፎ ደቂ ኣንስትዮ ተምሃሮ ኣብ ሳይንስን ቴክኖሉጅን ኣብ ዝብሉ ዛዕባታት ሰልጠንቲ ብስፍሓተ ምስ ዘተያ ንደቂ ኣንስትዮ ተምሃሮ ዓንቀፍቲ ዝኾኑ ውሽጣውን ደጋውን ፀገማት ኣመልኪተን ንዘቕረበኦም ሕቶታት ብሰራሕተኛታት ቢሮ ትምህርትን ጉዳይ ደቂ ኣንስትዮን ግቡአ ምላሽ ተዋሂብዎም፡፡  
Technology,"ኣብ ወረዳ ጣንቋ ኣበርገለ ንኡስ ወረዳ ጅጅቐ ብምትሕብባር ህዝብን ተወለድቲ እቲ ከባቢ ሓደ 2ይ ብርኪ ቤት ትምህርቲ ይህነፅ ከምዘሎን ዛጊድ 86 ተምሃሮ ብምሓዝ  ስሩዕ ከይዲ ምምሃር ምስትምሃር ከምዝጀመረ ኣፍሊጦም፡፡ ኣብቲ ወረዳ 2ይ ብርኪ ብዘይምንባሩ ተምሃሮ እቲ ከባቢካብ 50 ክሳብ 70 ኪሎ ሜትሮ ይጐዓዙ ከምዝነበሩን ብሰንኪ እዚ እውን ኣብ 10ይን 12 ክፍሊ……………………….. ዝነበሩ  ዋና ኣመሓዳሪ ጣብያ ጅጅቀ ኣይተ ሓጐስ ነጋ ገሊፆም፡፡ንብዙሕ ዓመታት ዓብይ ሕቶ ሕ/ሰብ ኮይኑ ዝፀንሐ ፀገም 2ይ ብርኪ ቤት ትምህርቲ ንምቕላል ኮሚቴ ብምጥያሽ ይንቐሳቐሱ ከምዘለውን ዛጊድ ካብ ንኡስ ወረዳ ጅጅቀ 470 ሽሕ ብርን ካብ 200,000-300,000 ሽሕ ብር ዝግመት ጉልበት ከምዝተውፃእፅአን ኣብ ኣዲስ ኣበባ አውን 160 ሽሕ ብር ከምዝዋፅኡን ብተመሳሳሊ ካብ ከተማ ሑመራ፣መቐለን ዓብይ ዓድን ኮሚቴ ንምጥያሽ ይንቐሳቐሱ ከምዘለው መተሓባበሪ እቲ ኮሚቴ ኣይተ እንድሪስ መሓመድ ገሊፆም፡፡ብተወሳኺ መስፍን ኢንዱስትሪያል ኢንጅነሪንግ መስርሒ ነቲ ቤት ትምህርቲ ዝውዕል 20,000ሽሕ ብር ድጋፍ ከምዝገበረን ብተመሳሳሊ ትካል ሳባ እምነ በረድ እውን ሙሉእ ምንፃፍ ማተኔላ ከምዝገብር ቓል ከምዝኣተወ ሓላፊ ትካል ሳባ እምነበረድ ጨንፈር ዓዲ ጎላጉል ኣይተ ኪዳነ ሙሉ ገሊፆም፡፡"
Technology,ኣብታ ወረዳ ካብ ዝርከባ 67 ኣብያተ ትምህርቲ ዝተወፃፅኡ መምህራን፣ ርእሰ መምህራንን ኪኢላታት ትምህርትን ኣብ ከተማ ዕዳጋ ዓርቢ ኣብ ዝተኻየደ 1ይ ዙር ኮንፈረንስን ተግባራዊ መፅናዕትን ምርምርን እንትዛዘም ከምዝገለፅዎ ኣብታ ወረዳ ዝረአ ዘሎ ፀገም ፅሬት ትምህርቲ ብዘላቅነት ንምፍታሕን ዝሓሸ ፍልጠት ዝወነነ ተማሃራይ ንምፍራይን ብምርምርን መፅናዕትን ተሓጊዞም ውፅኢት ንምምፃእ ድልውነቶም ኣረጋጊፆም፡፡ኣብ ወረዳ ወርዒለኸ ተኸታታሊ ተግባራዊ መፅናዕቲ ብምክያድ ፀገም ፅሬትን ሰለጤንን ትምህርቲ ንምፍታሕ ከምዝሰርሑ መምህራንን ኪኢላታት ትምህርትን እታ ወረዳ ገሊፆም፡፡ኣብቲ ኮንፈረንስ ዝተሳተፉን መፅናዕቲ ዘካየዱን መምህር ዜናዊ ገ/ሂወትን መምህር ደሃብ መሓመድን ሕድሕድ መምህር ብወነን ብህልኽን ተላዒሉ ፀገም ተምሃሮ ፈልዩ እንተፈሊጡን መፍትሒ እንተቐሚጡን ፅሬት ትምህርቲ ንምርግጋፅ ከምዝካኣል ብዝገበርዎ ተግባራዊ መፅናዕቲ ከምዘረጋገፁ እቲ ዝዓበየ ፀገም ትሑት ውፍይነት መምህራን ከምዝኾነ ተዛሪቦም፡፡ሓላፊ ቤት ፅሕፈት ትምህርቲን ምክትል ዋና ኣማሓዳርን ወረዳ ወርዒ ለኸ ኣይተ ስምኦን ገ/የሱስ እቲ ኣብ ዝተፈላለያ ኣብያተ ትምህርቲ ዝተኻየደ ተግባራዊ መፅናዕቲ ፀገም ፅሬት ትምህርቲ እታ ወረዳ ብትኽክል ዘመላኽታ ከምዝኾነ ገሊፆም፡፡እቲ ኣብ ፅሬት ትምህርቲ ዘሎ ፀገም፣ ምትሓት ውፅኢት ተማሀሮን ግደ መዳርግቲ ኣካላትን እንታይ ክኸውን ከምዘለዎ ንምፍታሕ ዓሊሙ ዝተዳለወ ኮንፈረንስ ካብ 67 ኣብያተ ትምህርቲ እታ ወረዳ ዝተወፃፅኡ ልዕሊ 320 መምህራን፣ ርእሰ መምህራንን ስፖርቫይዘራትን ዝተረኸቡ እንትኸውን 11 ዝተፈላለዩ መፅናዕቲታት ብዝተፈላለዩ መምህራን ቀሪቦም እዮም፡፡   
Technology,"ኣብ ወረዳ ወርዒ ለኸ ኣብ 2004 ዘበነ ትምህርቲ ዓቕሚ መምህራን ብምዕባይ ውፅኢት ተማሃሮ ንምምሕያሽን ፅሬት ትምህርቲ ንምርግጋፅን ምስ ዩኒቨርስቲታት ኮሌጃትን ተዋዲዱ ከምዝሰርሑ  ቤት ፅሕፈት ትምህርቲ እታ ወረዳ ኣፍሊጡ፡፡ ኣብታ ወረዳ ኣብዚ ሕዚ እዋን ልዕሊ 37 ሽሕ ተማሃሮ ኣብ መኣዲ ትምህርቲ ከምዝርከብ'ውን ተገሊፁ፡፡ሓላፊ ቤት ፅሕፈት ትምህርቲ ወረዳ ወርዒ ለኸ ኣይተ ስምኦን ከምዝገለፅዎ እቲ ቤት ፅሕፈት ኣብ 2004 ዘበነ ትምህርቲ ዓቕሚ መምሃራን ብምዕባይ ኣቢልኻ ውፅኢት ተማሃሮ ንምምኸያሽ ፍሉይ ጠመተ ሂቡ ይሰርሕ ኣሎ፡፡ኣብታ ወረዳ ኣብዝሓለፈ ዓመት ዝነበራ 41 ሞዴል ኣብያተ ትምህርቲ ናብ 63 ከዕብያ ንምግባር ብትልሚ ይስራሕ ከምዘሎ ዝሓበሩ ኣይተ ስምኦን ንተማሃሮ ምችው ኩነታት ብምፍጣርን ምስ ወለዲ ስጡም ረኽቢ ብምግባርን ኣብ ዝሓለፈ ዓመት 2 ነጥቢ 3 ሚኢታዊ ዝነበረ መጠን ምቁራፅ ተማሃሮ ሎሚ ዘበን ናብ ትሕቲ 1 ሚኢታዊ ንምውራድ ምስ መምህራን ምርድዳእ ከምዝተገበረውን ኣረዲኦም፡፡ኣብታ ወረዳ ነፍሲወከፍ ዕድሚኡ ንትምህርቲ ዝበፅሓ ህፃን ናብ ቤት ትምህርቲ ንምእታው ብዝተገበረ ፃዕሪ ዛጊድ ልዕሊ 4,600 ህፃናት 1ይ ክፍሊ ተመዝጊቦም ኣብ ማኣዲ ትምህርቲ ከምዝርከቡውን እቶም ሓላፊ ወሲኾም ገሊፆም፡፡ኣብ 67 ኣብያተ ትምህርቲ ዝርከቡ ልዕሊ 1700 መምህራን ዓቕሞም ንምዕባይ ምስ ዩኒቨርስቲ ኣክሱም፣ኮሌጅ መምህራን መሰልጠኒ ዓድዋን ካልኦትን ብምትሕብባር ዓቕሞም ንምዕባይ ምንቅስቃስ ከምዝተጀመረውን ኣይተ ስምኦን ኣረዲኦም፡፡"
Technology,ኣብ ወረዳ ኦፍላ ፅሬት ትምህርቲንምርግጋፅን ተሳትፎ ሕሰብ ኣብ ትቲ ክብ ንምባልን ዘኽእሉ ስራሕቲ እንዳተሰርሑ ከምዘለው ተሓቢሩ   ኣብቲ ወረዳ ፅሬት ትምህርቲንምርግጋፅን ኣብ ትምህርቲተሳትፎ ሕ/ሰብ ክብ ንምባልን ዘኽእሉ ስራሕቲ እንዳተሰርሑ እዮም፡፡ ምክትል ኣማሓዳርን ሓላፊ ቤት ፅሕፈት ትምህርትን ወረዳ ኦፍላ ኣይተ ኪ/ማርያም  በርሀ ከምዝገለፅዎ ኣብቲ ወረዳ ዝርከባ ኣብያተ ትምህርቲ ፅሬት ትምህርቲ ንምርግጋፅን ንሃገር ዝጠቅም ዝተመሃረ ሓይሊ ሰብ ኣብ ምፍራይ ተበግሶ ወሲደን ይነጥፉ ከምዘለው ሓቢሮም ብፍላይ ምምሃር ምስትምሃር ምችውን ስሓብን ንምግባር ዝተፈላለዩ መምሃሪ ሓገዛት ብምስራሕ ተምሃሮ ትምህርቶም ብክልስ ሓሳብ ጥራሕ ዘይኮነስ ብተግባር ተደጊፉ ንኽቐርብ ኣብ ሓደ ክፍሊ እስካብ  ዝዓይነቶም መምሃሪ ሓገዛት ሰሪሖም ዘምህሩ መምህራን ከምዘለውን እዚ ፅቡቅ ተመኩሮ ኣብቲ ወረዳ ናብ ዘለዋ 60 ኣብያተ ትምህርቲክጋፋሕ ከምተገብረ ሓቢሮም፡፡ኣብዚ ወረዳ ቅድም ክብል ብርክት ዝበሉ ተምሃሮ ዝወድቁሉን ዘቋርፁሉን ተርእዮ ከምዝነበረን ኣብያተ ትምህርቲ   ሕ/ሰብን ብዝመስረትዎ ስጡም ርክብን ተምሃሮ ነኒባዕሎም ብዝካይድዎ ዘለው ናይ ምትሕግጋዝ መንፈስ ዝለዓለ ውፅኢት ዘመዝግቡ ተምሃሮ ምፍራይ ከምተኻእለ ገሊፆም፡፡ተሳትፎ ሕ/ሰብ ኣብ ትምህርቲካብ እዋን ናብ እዋን እንዳወሰኸ ይኸይድ ከምዘሎን ብደረጃ ወረዳ ልዕሊ ሓደ ሚልየን ብር ብገንዘብ፣ ኣብ ምስራሕ መምሃሪ ክፍልታት፣ ሽንቲ ቤት፣ ሓፁር ቤት ትምህርቲጨንፈር ማእኸል፣ ቤተ-ንባብ ብምስራሕ ፅሬት ትምህርቲንምርግጋፅ ዘለዎም ደገፍ እንዳርኣዩ ከምዝርከቡ ሓቢሮም፡፡
Technology,ኣብ ወረዳ ዓድዋ ጣብያ ደብረ ገነት ኣብ ዝርከብ ቤት ትምህርቲ ኣባ ሃይለማርያም ሓደ ፈታዊ ዓዲ ብዝመደብዎ ልዕሊ 600 ሽሕ ብር ወፃኢ ዝተሃነፀ ቤተ ንባብ ተመሪቑ ንግልጋሎት በቂዑ፡፡ኣብ ወረዳ ዓድዋ ጣብያ ደብረገነት ዝርከብ ቤት ትምህርቲ ኣባ ሃይለማርያም ዝተሃነፀ ቤተንባብ ዝመረቁ ብፅእ ወቅዱስ ኣብነ ጳውሎስ ፓትርያሪክ ዘኢትዮጵያ እጨጌ ዘመንበረ ተ/ሃይማኖት ፕረዚዳንት ኣብያተ ክርስትያን ዓለም ሰብ ሃፍትን ተወለድትን መንግስቲ ክሽፍኖ ኣብ ዘይክእሉ ማሕበራዊ ልምዓት ተዋፊሮም ብዝሃብዎም ደገፍ ከምዘሓጎሶምን ብፍላይ ድማ ዝተማሃረ ዜጋ ንምፍጣር ኣይተ ጥበበ ስላሴን ስድረኦምን ዝገበርዎ ደገፍ ንካልኦት መርኣያ ክኸውንን ኩሉ ክስዕቦ ይግባእ ኢሎም፡፡ ኣብ ውሽጢ ዓድን ወፃእን ዝርከብ ኩሉ ፈታዊ ዓዲ ዝረአ ዘሎ ሕፅረት መምሃሪ ክፍልታት ንምፍታሕ ብሓሳብ፣ ብንዋትን ብገንዘብን ደገፍ ክንገብር ይግባእ ዝበሉ ቅድስነትም ብውልቆም ነዚ ቤተንባብ ግልጋሎት ዝውዕል ግምቶም ልዕሊ 100 ሽሕ ብር ዝኾኑ ዝተፈላለዩ መፃሕፍቲ ዓዲጎም ከምዝበርክቱውን ሓቢሮም፡፡ ፈታዊ ዓድን በዓል ሃፍትን ኣይተ ጥበብስላሴ ኣወጠሀኝ ብወገኖም ነዚ ቤተንባብ ንምህናፅ ዘለዓዓሎም ማሕበር ልምዓት ትግራይ ብመሰረት ዝቕረበትሎም ፃውዒት ከምዝኾነን ገሊፆም፡፡ ዋና ኣማሓዳሪ ወረዳ ዓድዋ ኣይተ ገብሩ በርሀ ብወገኖም መንግስቲ ኣብ ኩለን ከባቢታት ኣብያተ ትምህርቲ ንምብፃሕን ፅሬት ትምህርቲ ንምርግጋፅን ይሰርሕ ከምዘሎ ብምጥቃስ እዚ ኣብ መፈፀምትኡ ዝበፅሕ ፈተውቲ ዓድን ሰብ ሃፍትን ተሳትፍኦም እንተዕዝዙ ከምዝኾነን ድህሪ ምግላፅ ፈታዊ ዓዲ ኣይተ ጥበበስላሴ ኣወጠሀኝ ንዝገበርዎ ደገፍ ብሽም ህዝቢ ወረዳ ዓደዋ ምስጋና ኣቅሪቦም፡፡ ነበርቲ ጣብያ ደብረገነትን ተወለድትን ነቲ ዝተገበረሎም ደገፍ ብሰለማዊ ሰልፊ ታሕጓሶም ዝገለፁ እንትኸውን ንጊዜኡ ነበርቲ እቲ ጣብያ ልዕሊ 17 ሽሕ ብር ዝግመቱ መፃሕፍቲ ወፍዮም እዮም፡፡  
Technology,ኣብ ወረዳ ዓድዋ ኣብ ዝርከባ 20 ቀዳማይ ብርኪ ኣብያተ ትምህርቲ ዝተጀመረ ከይዲ ምምሃር ምስትምሃር ልፍንቲ ውፅኢታዊ ከምዝኾነ ምክትል ኣማሓዳርን ሓላፊ ቤት ፅሕፈት ትምህርቲ እታ ወረዳ ኣይተ ጌታሁን ገዳ ኣፍሊጦም፡፡  ፅሬት ትምህርቲ ብምርግጋፅ ተምሃሮ ብክእለት፣ ፍልጠትን  ስነ-ምግባርን ብቁዓት ኮይኖም ንክወፁን ኣብ ስራሕቲ ልምዓትን ምንጋስ ሰናይ ምምሕዳርን ብምውፋር ዜግነታዊ ግብኦም ንክዋፅኡ ግደ መምህራን ዝዓዘዘ እዩ፡፡ መምህራን ንተምሃሮ ብዝህብዎምን ብዝከታተልዎምን ከይዲ ምምሃር ምስትምሃር ኣብ ውፅኢት ዝመፅእ ለውጢ ድማ ግሁድ እዩ፡፡ኣብ ወረዳ ዓድዋ ኣብ ዝርከባ 20 ቀዳማይ ብርኪ ኣብያተ ትምህርቲ ዝርከባ ካብ 1ይ - 4ይ ክፍሊ መምህራን ብልፍንቲ የምህሩ ከምዘለውን እዚ ሜላ ኣመሃህራ ድማ ኣብ ውፅኡትን ስነ-ምግባርን ተምሃሮ ኣወንታዊ ለውጢ የምፅእ ከምዘሎ ምክትል ዋና ኣመሓዳርን ሓላፊ ቤት ፅሕፈት ትምህርቲን ወረዳ ዓድዋ ኣይተ ጌታሁን ጋዳ ገሊፆም፡፡ኣብ ሓደ ክፍሊ ዝመሃሩ ተምሃሮ ዝሰርሕዎም ንጥፈታት ንምክትታልን ንምእራምን ሓደ መምህር ዝሰርሖም ዝነበረ ስራሕቲ ክንድቲ ዝድለ ዕውት ከምዘይነበረን ሐዚ ግን ክልተ መምህራን ኣብ ሓደ ክፍሊ ክምህሩ ብምግባር ዝሓሸ ፍልጠት ንክጭብጡ ይስራሕ ከምዘሎ ድማ ኣረዲኦም፡፡ ኣብታ ወረዳ ካብ ዝርከባ ኣብያተ ትምህርቲ ሓንቲ ዝኾነት ምሉእ ቀዳማይ ብርኪ ቤት ትምህርቲ ገንደብታ ኣብ ምምሃር ዝረከብናዮም መምህር ኣወጣሽ መምህር ከምዝበልዎ ካብ ኣገባብ ሜላ ኣመሃህራ ብልፍንቲ ምምሃር ሓደ ከምዝኻነን ተምሃሮ ንምቁፅኀርን ንምሕጋዝን ምችው ብምኳኑ ኣብ ቤት ትምህርቶም ተግባራዊ ብምግባር ዝሓሸ ስራሕ ክስርሑ ከምዝከኣሉ ኣብሪሆም፡፡ተምሃሮ ኣፀደ ወልዱን ኣረጋዊ ብርሃነን ብወገኖም ብሓደ መምህር ጥራኸ ዝወሃበና ዝነበረ ትምህርቲ ብክልተ መምህር ክወሃበና ምክኣሉ ክፍሊ ዕዮን ገዛ ዕዮን ብዝግባእ ክነአርምን ትምህርትና ከይተሰላቸና ክንከታተል ሓጊዙና እዩ ክብሉ ገሊፆም፡፡ወረዳ ፅሬት ትምህርቲ ንምርግጋፅ 6 ፓኬጃት ትምህርቲ ተግባራዊ ብምግባር ብክእለት ፍልጠትን ስነ-ምግባርን ብቁዕ ዝኾነ ተምሃራይ ንምፍራይ ኣብ 52 ኣብያተ ትምህርቲ ዓበይቲ ስራሕቲ  ይሰርሑ ከምዘለው ኣይተ ጌታሁን ኣፍሊጦም፡፡
Technology,ኣብ ወረዳ ኣላማጣ ትራንስ ኢያ ሓላፍነቱ ዝተወሰነ ውልቀ ኩባንያ ዝተሃነፀ ቐዳማይ ብርኪ ቤት ትምህርቲ ጠጠቻ ተመሪቑ፡፡ማሕበር ልምዓት ትግራይ ካብ ዳስ ናብ ክላስ ብዝብል መሪሕ ቃል ብመሰረት ዝገበረቶ ፃዊዒት ትራንስ ኢ/ያ ሓላፍነቱ ዝተወሰነ ውልቀ ኩባንያ ብልዕሊ 750 ሽሕ ብር ወፃኢ ኣብ ጣብያ ገርጀለ ወረዳ ራያ ኣላማጣ ዝተሃነፁ ጠጣቻ  ቐዳማይ ብርኪ ቤት ትምህርቲ ዳይሬክተር ዓለምለኸ ማህበር ልምዓት ትግራይ ኣምባሳደር ተወልደ ገብሩን ዋና ኣካያዲ ስራሕ ትራንስ ኢትዮጵያ ኣይተ ተፈራ ዘውዴን ኣብዝተረኸብሉ ብዕሊ ተመሪቑ፡፡ ኣብቲ ስነ-ስርዓት ምክትል ዋና ኣማሓዳሪ ወረዳ ራያ ኣላማጣ ኣይተ ሃፍቱ ኪሮስ ትምህርቲ ንኩሉ ዜጋ ብማዕረ ክባፃሕ መንግስቲ ብዝሓንፀፆ ፖሊስን ሸቶ ሚሊኒየም  ትራንስ ኢትዮጵያ ሓላፍነቱ ዝተወሰነ ውልቀ ኩባንያ ቐዳማይ ብርኪ ቤት ትምህርቲ ጠጣቻ ካብ ዳስ ናብ ክላስ ብምቕያርን ናውትታት ትምህርቲ ብምምላእን ሰገናት እቲ ኸባቢ ዕድል ትምህርቲ ክረኽቡ ከምተገበረ ሓቢሮም፡፡ህዝቢ እቲ ከባቢ ደቁ ብቐረባ ዝመሃሩሉ ቤት ትምህርቲ ብምስርሑ ዝተሰመዖም ታሕጓስ ብምግላፅ እቲ ቤት ትምህርቲ ጠጣቻ ትራንስ ቐዳማይ ብርኪ ተባሂሉ ክፅዋዕ ከምዝወሰነ ኣይተ ሃፍቱ ኪሮስ ገሊፆም፡፡ ዋና ኣካያዲ ስራሕ ትራንስ ኢትዮጵያ ኣይተ ተፈራ ዘውዴ ከምዝገለፅዎ ትካሎም ፅሬት ትምህርቲ ንምርግጋፅ ኣብዝግበር  ምንቅስቀስ ኣብ ጎኒ መንግስትን ማህበር ልምዓት ትግራይ ብምኳን እጃሙ ከምዘወፊ ቃል ኣትዮም፡፡ ዳይሬክተር ቤት ፅሕፈት ዓለም ለኸ ማህበር ልምዓት ትግራይ ኣምባሳደር ተወልደ ገብሩ ብወገኖም ትካላት ትእምት ኣብያተ ትምህርቲ ካብ ዳስ ናብ ክላስ ንምቅያር ማህበር ልምዓት ትግራይ ዘካየደቶ ፃዊዒት ህፁፅ ምላሽ ብምሃብ ኣጋር ልምዓት ህዝቢ ትግራይ ምኳኖም ብተግባር የመስክሩ ምህላዎም ኣመልኪቶም፡፡
Technology,ቐዳማይ ብርኪ ቤት ትምህርቲ ዋጃ ብ1960 ዓ.ም ሓጂ መሐመድ ዚያንን ግራዝማች ኣበራ በላይን ብዝተብሃሉ ነበርቲ ከተማ ዋጃ ከምዝተጣየሸን ሽዑ ካብ 1ይ -3ይ ብ60 ተምሃሮ ጀሚሩ ሕዚ ካብ 1ይ -8ይ ክፍሊ 1 ሽሕን 400 ተምሃሮ ተቐቢሉ ከይዲ ምምሃር ምስትምሃር ኣብ ምሃብ ዝርከብ ነባር ቤት ትምህርቲ እዩ፡፡ኣብ ወረዳ ራያ ኣላማጣ ከተማ ዋጃ ቅድሚ 43 ዓመታት ዝተሃነፀ 1ይ ብርኪ ቤት ትምህርቲ ንምሕዳስን ናብ ህንፃ ንምቕያርን ዘኽእል  ቴሌቶን መተኣኻኸቢ እቶት ከምዝተኻየደ ተፈሊጡ፡፡ ሓላፊ ቤት ፅሕፈት ትምህርትን ምክትል ዋና ኣማሓዳሪ ወረዳ ራያ ኣላማጣን ኣይተ ሃፍቱ ኪሮስ ኣብቲ እቶት መተኣኻኸቢ ቴሌቶን ተረኺቦም ከምዝገለፅዎ መስረቲ እቲ ቤት ትምህርቲ ብዝሓደሮም ተገዳሽነት ዝተጣየሸ ኮይኑ ብርክት ዝበሉ ሙሁራት ዘፍረየ ትካል እዩ፡፡ ይኹን እምበር ክሳብ ሕዚ ዝኾነ ሕድሳት ከይተገበረሉ ፀኒሑ እዩ ኢሎም፡፡ስለዝኾነ ድማ እቲ ቤት ትምህርቲ ንምህዳስን ናብ ህንፃ ንምቕያርን ኣብዝግበር ፃዕሪ ኩሉ ሕ/ሰብ ንጡፍ ተሳትፎ ክገብር  ኣይተ ሃፍቱ ተላብዮም፡፡ርእሰ መምህር እቲ ቤት ትምህርቲ መ/ህር ካሳ ኣድሃና ብወገኖም በቲ ቴሌቶን ካብ 250 ክሳዕ 300 ሽሕ ብር ንምትእኽኻብ መደብ ከምዘሎን ዛጊድ ልዕሊ 130 ሽሕ ብር ጥረ ገንዘብን ልዕሊ 30 ሽሕ ብር ዝግምቶም ኮምፒዩተራት ምስ ፕሪንተርን እቶት ከምዝተረኸበ ብምዝኽኻር ተወለድቲ እቲ ከባቢ ድማ 2 ብሎክ መምሃሪ ክፍሊ ሃኒፆም ንምርካር ቓል ከምዝአተወ ሓቢሮም፡፡በቲ ካብቲ ቴሌቶን ዝርከብ ገንዘብ እቶም ዝኣረጉ መምሃሪ ክፍልታት ናብ ህንፃ ንምስግጋርን ቤተ ፈተነን ቤተ ንባብ ቤ/ፅሕፈት መምህራንን ቐረብ መስተ ማይ ንምምላእ ፃዕሪ ከምዝግበር ኣፍሊጦም፡፡ተመሳሳሊ ኣብ ሃገር ሲውድን ዝነብሩ ደቒ መስራቲ ሼክ መሐመድ ዚያን ዝኾኑ ወ/ሮ ሃኒ መሓመድን ኣይተ ዓብዱ መሓመድን 20 ሽሕ ብር ዝሃቡ እንትኸውን ኣብ መላእ ዓለም ምስ ዝርከቡ ተወለድቲ ከተማ ዋጃ ብምርካብ ቐፃሊ ደገፍ ንምግባር ከምዝንቐሳቐሱን ኣመልኪቶም፡፡
Technology,"ኣብ ወረዳ መረብ ለኸ ዝርከባ  ኣብያተ ትምህርቲ ኩለን ሞዴል ንምግባር ዝተዋደደ ስራሕ ከምዝተጀመረ ቤት ፅሕፈት ትምህርቲ እታ ወረዳ ገሊፁ፡፡ ሎሚ ዘበን ልዕሊ 3,800 ተማሃሮ ቀዳማይ ክፍል ብምምዝጋብ ስራሕቲ ምምሃር ምስትምሃር ከምዝተጀመረ'ውን ተሓቢሩ፡፡ኣብ ወረዳ መረብ ለኸ ዝርከባ  ኣብያተ ትምህርቲ ኩለን ሞዴል ንምግባር ዝተዋደደ ስራሕ ከምዝተጀመረ ቤት ፅሕፈት ትምህርቲ እታ ወረዳ ገሊፁ፡፡ ሎሚ ዘበን ልዕሊ 3,800 ተማሃሮ ቀዳማይ ክፍል ብምምዝጋብ ስራሕቲ ምምሃር ምስትምሃር ከምዝተጀመረ'ውን ተሓቢሩ፡፡ ሓላፊ ቤት ፅሕፈት ትምህርቲ ወረዳ መረብ ለኸ መም/ር ግደይ ደስታ ከምዝገለፅዎ ኣብታ ወረዳ ፅሬት ትምህርቲ ብምርግጋፅ ዝሓሸ ፍልጠትን ዓቕምን ዝወነነ ተማሃራይ ንምፍራይ ምስ ሕድ ሕድ መምህርን ኪኢላ ትምህርትን ብምርድዳእ ተደሪግካ ንምስራሕ ፃዕሪ  ተጀሚሩ ኣሎ፡፡ኣብታ ወረዳ ኣብ ዝሓለፈ ዓመት ዝነበራ 41 ሞዴል ኣብያተ ትምህርቲ ናብ 55 ክዓቢ ብምግባር ኩለን ኣብያተ ትምህርቲ እታ ወረዳ ሞዴል ንምግባር ካብ ብሕዚኡ ዝተጠናኸረ ስራሕ ከምዝተጀመረ ዝሓበሩ እቶም ሓላፊ ምቁራፅ ተማሃሮ ዓሚ ካብ ዝነበረ 2 ነጥቢ 7 ሚኢታዊ ናብ ትሕቲ 1 ሚኢታዊ ንምውራድ ትልሚ ተታሒዙ ይስራሕ ከምዘሎ ተዛሪቦም፡፡እዚ ንምዕዋት ኣማራፂ ቤት ትምህርቲ፣ ሳትላይትን ካልኦት ተማሃራይ ኣብ ቀረብኡ ኮይኑ ዝማሃረለን ቤት ትምህርቲታት ከምዝተኸፈታ ዝገለፁ መምህር ግደይ በዚ መዳይ ምስ ወለዲ ምርድዳእ ተገይሩ ዝሓሸ ስራሕ ከምዝተጀመረውን ተዛሪቦም፡፡ኣብታ ወረዳ ዓሚ ካብ ዝነበሩ ልዕሊ 19,770 ተማሃሮ ብልዕሊ 3,800 ተማሃሮ ሓደሽቲ ብምምዝጋብ ኣብዚ ሕዚ እዋን 23,590 ተማሃሮ ኣብ 55 ቀዳማይ ብርኪን 2 ካልኣይ ብርኪ ቤት ትምህርቲን ኣብ ማኣዲ ትምህርቲ ከምዝርከቡ ካብ መብርሂ እቶም ሓላፊ ንምርዳእ ተኻኢሉ ኣሎ፡፡"
Technology,ኣብ ወረዳ ላዕላይ ማይጨው ፅሬት ትቲ ንምርግጋፅን ተሳትፎ ሕሰብ ኣብ ትቲ ክብ ንምባልን ዘኽእሉ ስራሕቲ እንዳተሳለጡ ከምዘለው ቤት ፅሕፈት ትቲ እቲ ወረዳ ኣፍሊጡ፡፡ ድራ ሙሉእ ቐዳማይ ብርኪ ቤት ትምህርቲኣብ ወረዳ ኦፍላ ካብ ዝርከባ ኣብያተ ትምህርቲፓኬጃት ትምህርቲብምትእትታው ለውጢ ዘመዝገበት መርኣያ ቤት ትምህርቲእያ፡፡ኣብዚ ቤት ትምህርቲምምሃር ምስትምሃር ምችውን ስሓብን ንምግባርን ዝተፈላለዩ መምሃሪ ሓገዛት ብምስራሕ ተምሃሮ ትምህርቶም ብክልስ ሓሳብ ጥራሕ ዘይኮነስ ብተግባር እውን ተደጊፉ ክቐርብ ናይ ከባቢ ማተርያል ብምጥቓም መምህራንን ተምሃሮን ዓብይ ፃዕሪ ይገብሩ ከምዘለው ርእሰ መምህር እቲ ቤት ትምህርቲኣይተ ኒቐዲሞስ ኣብርሃ ሓቢሮም፡፡ሓላፊ ቤት ፅሕፈት ትምህርቲወረዳ ላዕላይ ማይጨው ኣይተ ሙሉጌታ መረሳ ከምዝገለፅዎ ኣብቲ ወረዳ ፅሬት ትምህርቲ ንምርግጋፅን ተሳትፎ ሕ/ሰብ ኣብ ትምህርቲ ክብ ንምባልን ዘኽእሉ ስራሕቲ እንዳተሰርሑ እዮም፡፡ኣብቲ ወረዳ ዝርከባ ኣብያተ ትምህርቲንምርግጋፅ ፅሬት ትምህርቲብዓቕምን ስነ-ምግባርን ዝተሃነፀ ዜጋ ኣብ ምፍራይ ተበግሶ ወሲደን ይነጥፋ ከምዘለዋን ቐልጢፈን ለውጢ ናይ ዘርኣያ ኣብያተ ትምህርቲዝረኣ ዘሎ ፅቡቕ ተሞኩሮ ናብ ኩለን ኣብያተ ትምህርቲክጋፋሕ ከምተገበረ ሓቢሮም፡፡ኣብቲ ወረዳ ቅድም ክብል ብርክት ዝበሉ ተምሃሮ ዝወድቑሉን ዘቋርፁሉን ተርእዮ ከምዝነበረን መምህራን ተምሃሮን ወለድን ብዝፈጠርዎ ስጡም ርክብን ተምሃሮ ነኒባዕሎም ብዘካይድዎ ዘለው ናይ ምትሕግጋዝ መንፈስ መጠን ምቁራፅን ምውዳቕን ቀኒሱ እዩ፡፡ተሳትፎ ሕ/ሰብ ኣብ ትምህርቲካብ እዋን ናብ እዋን እንዳወሰኸ ይኸይድ ከምዘሎን እውን ኣይተ ሙሉጌታ ወሲኾም ሓቢሮም፡፡
Technology,ኣብ ወረዳ ሕንጣሎ ወጅራት ካብ ዝርከባ 72 ኣብያተ ትምህርቲ ጠመተ ስራሕ ዝህቡ ኣመራርሓ ብዘይምህላው ንሽዱሽተ ዓመት ግልጋሎት ዝሃቦ ቤት ትምህርቲ ማይጨብርቅ ክንዲ እቲ ዝድለ ውፅኢታዊ ስራሕ ከምዘይሰርሐ ተፈሊጡ፡፡ኣብ ወረዳ ሕንጣሎ ወጀራት ጣብያ ማይጨብርቅ ዝርከብ 1ይ ብርኪ ቤት ትምህርቲ ማይጨብርቅ ስኣን ግቡእ ምሕደራን ኣመራርሓን ኣብቲ ወረዳ ካብ ዘለዋ 72 ኣብያተ ትምህርቲ ፅቡቅ ውፅኢት  ብዘይምምዝጋቡ ኣብ ድሕሪት ክስራዕ ክኢሉ እዩ፡፡ነበርቲ ጣብያ ማይጨብርቅ ኣብ ጣብየኦም ቤት ትምህርቲ ብዘይምህላው ደቆም ናብ ርሑቅ ጣብያታት እናኸዱ ይማሃሩ ብምንባሮም ነዚ ፀገም ርሕቀት ንምቅራፍ ህዝቢ ምስ ክፍሊ ትምህርቲ ወረዳ ሕንጣሎ ወጀራት ተሓባቢሩ ብ1997 ዓ.ም ዝተሃነፀ ቤት ትምህርቲ ስኣን ጉቡእ ጠመተን ስራሕ ኣብ ዝፈረሰ ማዕፆን መስኮትን ተምሃሮ ይማሃሩ ከምዘለው ይገልፁ ነባሪ ጣብያ ማይጨብርቅ መርጌታ ብርሃኑ ኪሮስ ሕብረተሰብ እቲ ጣብያ ተሓባቢሩ ከምዝሰርሕን ሐዚ ግን ግቡእ ኣመራርሓ ዝህብ ሓላፊ ስራሕ ኣመራርሓ ብዘይምህላው ፀገም ከምዝገጠም ይገልፁ፡፡ቑሸት መራሕቲ ነይሮም እዮም  ምምሕዳርን ርእሰ መምህርን መምሃርን ተሓባቢሮም ነቶም ተምሃሮ ኣላዓዒሎም ከምዘይሰርሑ መርጌታ ብርሃኑ ገሊፆም፡፡
Technology,ኣብ ወረዳ ሕንጣሎ ወጀራት ጣብያ ማይ ነብሪ ቁሸት ዓዲ ባዕኬል ኣይስ ብዝተብሃለ ገባሪ ሰናይ ትካል ብልዕሊ 1.6 ሚልየን ብር ወፃኢ ዝተሓነፀ 1ይ ብርኪ ቤት ትቲ ተመሪቑ ግልጋሎት ምሃብ ጀሚሩ፡፡ኣብ ወረዳ ሕንጣሎ ወጀራት ጣብያ ማይ ነብሪ ቁሸት ዓዲ ባዕኬል ኣይስ ብዝተብሃለ ገባሪ ሰናይ ትካል ብልዕሊ 1.6 ሚልየን ብር ወፃኢ ዝተሓነፀ 1ይ ብርኪ ቤት ትምህርቲ  ተመሪቑ ግልጋሎት ምሃብ ጀሚሩ፡፡ኣብ ወረዳ ሕንጣሎ ወጀራት ጣብያ ማይ ነብሪ ቁሸት ዓዲ ባዕኬል ብሓገዝ ሚስተር ዴቪድ ኦል ፋውንደሽን ኣይስ ብዝተብሃለ ገባሪ ሰናይ ትካል ብልዕሊ 1.6 ሚልየን ብር ወፃኢ ዝተሓነፀ 1ይ ብርኪ ቤት ትምህርቲ  ብሚስተር ዴቪድን ሓላፊ ቤት ፅሕፈት ፀጥታን ምምሕዳርንዞባ ዱቡብ ምብራቅ   ኣይተ ካሳ ጉጉሳ ተመሪቑ ግልጋሎት ምሃብ ጀሚሩ ፡፡ ኣማሓዳሪ ቁሸት ዓዲ ባዕኬል ኣይተ በርሀ ዕቋር ኣብቲ ቁሸት ብዝነበረ ሕፅረት ፀገም ቤት ትምህርቲ ተምሃሮ እታ ቑሸት ንዝተፈላለዩ ፀገማት ይቃልዑ ብምንባሮም ሕዚ ግን ሳላ   ምትሕብባር ህዝብን መንግስትን ከምኡውን ኣይስ ዝተብሃለ ገባሪ ሰናይ ትካል ብልዕሊ 1.6 ሚልየን ብር ወፃኢ  ተምሃሮ ካብ ዳስ ናብ ዘመናዊ ህንፃ ቀይሩ  ኣብ ኣፍ ደገ ገዘኦም ቤት ትምህርቲ  ብምስርሑ ታሕጓሶም ምስ ገለፁ ህዝብን ምምሕዳርን እታ ወረዳ ነቲ ቤት ትምህርቲ  ብቀፃልነት ዝለዓለ ደገፍን ሓለዋን ከም ዝገብሩሉ ተምሃሮ ብወገኖም ፅባሕ ንጉሆ ተረከብቲ ሃገር ምኳኖም ኣሚኖም ንዝለዓለ ፃዕርን ውፅኢት ክልዓሉ ይግባእ ኢሉ፡፡ብተወሳኺ ሓላፊ ክፍሊ ትምህርቲ  ወረዳ ሕንጣሎ ወጅራት ኣይተ ታደሰ ኣዳነ መንግስቲ ሒዙዎ ዘሎ ትልሚ 5 ዓመት ንኽዕወት ግደ ህዝብን ገበርቲ ሰናይ ልዑል ምኳኑ ብምግላፅ ፅሬት ትምህርቲ  ንምርግጋፅ ኣብያተ ትምህርቲ  ብምስፍሕፋሕን ተምሃሮ እኹል ፍልጠት ረኪቦም ብቕዓት ዘለዎም ኮይኖም ንክወፁ ኩሉ እጃሙ ከብርክት ከም ዘለዎ ሓቢሮም፡፡ቤት ትምህርቲ ዓዲ ባዕኸል ፃዕሪ ህዝብን መንግስትን ተወሲኽዎ ኣይስ ዝተብሃለ ገባሪ ሰናይን All foundation ልዕሊ 1.6 ሚልየን ብር ኣውፂኡ ሙሉእ ስርሓቲ ህንፀቱን ናይ ውሽጢ ናውትን ኣማሊኡ እዩ፡፡መካየዲ ስራሕ  ትካል ገባሪ ሰናይ ኣይስ ኣይተ ብስራት መስፍን ሃገርና ጀሚራቶ ዘላ መንገዲ ልምዓት ናብ ዓብይ ለውጢ ንምስግጋር እጃም ኩሉ ዜጋን  መንግስታውን ዘይ መንግስታዊ ትካላት እንተተሓዊስዎ ዕውት ክከውን እዩ ምስበሉ እዚ ቤት ትምህርቲ ሰሪሕና እንትነረክብ ንቀፃሊ ተረከብቲ ሃገር ዝኮኑ ዕሸላት ክፈርዩ ከም ዝክእሉ ብምእማን ዩ፡፡እዚ ተሃኒፁ ዘሎ 1ይ ብርኪ ቤት ትምህርቲ  ሰለስተ ቡሎክ ዝሓዘ ኮይኑ 8 መምሃሪ ክፍሊ፣ ምምሕዳር ቤት ፅሕፈትን፣ ናይ ደቂ ተባዕትዮን ደቂ ኣንስትዮን ዓይነ ምድሪ ዘካተተ ኮይኑ  ንልዕሊ 800 ተምሃሮ ተቐቢሉ ከተኣናግድ ዝክእል  እዩ፡፡
Technology,ኣብቲ ቦታ ተረኪበን ነቲ ጠመተ ዘይተውሃቦ ቤት ትምህርቲ ማይጨብርቅ ዝርኣያ ምክትል ክፍሊ ትምህርቲ ወረዳ ሕንጣሎ ወጀራት ወ/ሮ ምዕራፍ ብወገነን ንሽዱሽተ ዓመት ግልጋሎት ዝሃቦ ቤት ትምህርቲ ስኣን ግቡእ ምሕደራ ንስራሕ ጠመተ ዘይምሃብን ኣብያተ ትምህርቲ ብምኳን ኣብ ዝነሓነሓሉ ቤት ትምህርቲ ማይጨብርቅ ድሕረት ምስርዑ ሓዚውን ኣብ ፀገም ከምዘሎን ገሊፀን፡፡ሓደ ቤት ትምህርቲ  እዘአ እዩ  ምችውነት ቤት ትምህርቲ ስሓባይ ኸባቢ ብምትዕርራይ ተምሃሮ ብዝግባእ ምምሃር ቢሮ ትምህርቲ ዘውፀኦ መዓቀንታት ብምምላእ ፓኬጃት ትምህርቲ ምስፍሕፋሕ ኣብዘለናሉ እዋን ከምዚ ዝበለ ንዳሓር ዝጎትት ኣሰራርሓ ክኳነን ግቡእ ስጉምቲ ክወስድ ከምዝግባእን ወ/ሮ ምዕራፍ ገሊፀን፡፡ክወስድ ዝግበኦ ስጉምቲ እንታይ እዩ ኢልና ሓቲትናየን ወ/ሮ ምዕራፍ  ሓደ ኢለ እየ ዝወስድ  ተምሃሪት ሕልፍተን ብርሃኑ ኣብቲ ቤት ትምህርቲ ተምሃሪት 6ይ ክፍሊ እንትትኸውን ን5ይን 6ይን መፅሓፍቲ ከምዘየለ ካብ 1ይ ክሳብ 4ይ ግን ብዝተቀደደ መፅሓፍቲ ከምዝተምሃረት ኣብ ከይዲ ትምህርታ መፅሓፍ ተይምህላው ፀገም ይፈጥረላ ከምዘሎን ገሊፃ፡፡ ኣብ ዞባ ደቡብ ምብራቅ ወረዳ ሕንጣሎ ወጀራት ካብ ዝርከባ 72 ኣብያተ ትምህርቲ እተን 29 ሞዴል እንትኾና 34 ኣብያተ ትምህርቲ ሞዴል 11 ቤት ትምህርቲ ድማ ድሕረት ዝተሰርዓ እንትኾን ቤት ትምህርቲ ማይጨብርቅ ኣብተን ድሕሪት ተሰሪዓ ትርከብ፡፡
Technology,ኣብ ወረዳ ሕንጣሎ ወጀራት ብቴሌቶን ኣብ ዝተሰርሓ ኣብያተ ትምህርቲ ዑደት ተኻይዱ፡፡   እቲ ብፕሮፌሰር ምትኩ ሃይለ ዝተመርሐ ማሕበረሰብ መቐለ ዩኒቨርስቲ ዑደት ዘካየደ ኣብ 2001 ዓ.ም ኣብ ዝተዳለወ መተኣኻኸቢ እቶት ቴሌቶን ዳሳት ናብ ህንፃታት ንምቕያር ዝኣተውዎ ቃል ንምፍፃምን ኣብ ከተማ ሒዋነ ዘስረሑዎም ክልተ ብሎካት ውሽጣዊ ናውቲ ንምምላእ ዝዓለመ ዑደት እዩ ነይሩ፡፡እቶም ልዕሊ 350 ተሳተፍቲ እቲ ዑደት ኣብቲ ቴሌቶን ልዕሊ 650 ሽሕ ብር ንምውፋይ ቃል ዝኣተው እንትኾኑ እቲ ዝተኣተወ ቃል መሊኡ ኣብ ስራሕ ከምዘይወዓለ ዝሓበሩ እቶም ዑደተኛታት ኣብ ጎኒ ህዝብናን መንግስትናን ኾይንና ፅሬት ትምህርቲ ንምርግጋፅ ዝኣተውናዮ ቃል ኣብ ተግባር ንምውዓል ብድምፅና ክነረጋግፅ ኢና ክብሉ ወሲኖም እዮም፡፡  እቶም ዝተሰርሑ ህንፃታት ንፉዓትን ተወዳደርትን ተምሃሮ እናፈርዩ ከምዘለው ዝሓበሩ ዳይሬክተር ሙሉእ 1ይ ብርኪ ቤት ትምርቲ ዝባል ዓልበ መምህር ተስፋይ ኣፅብሃ መሊኡ ፅሬት ትምህርቲ ክረጋገፅ እንተኾይኑ ኣብ ዳስ ዝመሃር ተምሃራይ ክህልወና የብሉን ኢሎም፡፡
Technology,ኣብ ወረዳ ሓውዜን ፅሬት ትምህርቲ ንምርግጋፅ ዝዓለመ ሰላማዊ ሰልፊ ተኻይዱ፡፡እዚ 3 ታሕሳስ 2003 ዓ.ም ዝተኻየደ ሰላማዊ ሰልፊ መቐለፀልታ ናይቲ ኣብ ምርግጋፅ ፅሬት ትምህርቲ ኣድሂቡ ምስ መምሃራን፣ተምሃሮን ወለድን ብተኸታታሊ ክኻየድ ዝቐነየ መድረኽ ኮይኑ ሰልፈኛታት ሸቶታት ትምህርቲ ንምርግጋፅ ቆሪፅና ተላዒልና ኣለና ዝብል ጭርሖ ኣቓሊሖም፡፡ኣብቲ ሰልፊ ዘዘራረብናዮም ተምሃሮ ከምዝበሉዎ እዚ ሰልፊ ፅሬት ትምህርቲ ዝረጋገፅ ብተምሃሮን መምሃራንን ጥራሕ ዘይኮነስ ወለዲ'ውን ዕዙዝ ግደ ስለዘለዎም ነዚ ተገንዚቦም እጃሞም ከወፍዩ መልእኽቲ ንምሕላፍ ዝዓለመ እዩ፡፡ወለዲ ብወገኖም ካብቶም ተኸታተልቲ መድረኻት ኣብ ምርግጋፅ ፅሬት ትምህርቲ ተሳትፍኦም ዓብይ ብምኳኑ ኣብ ቀፃሊ ምስ ማሕበረሰብ ኣብያተ ትምህርቲ ስጡም ርክብ ብምፍጣር እጃሞም ከምዘወፍዩ ቓል ኣትዮም፡፡ መምህራን እውን መንግስቲ ኣውፂኡዎ ዘሎ ትልሚ ዕብየትን ትራንስፎርሜሽንን ክዕወት ተኾይኑ ብቕዓት ዘለዎ ተምሃራይ ምፍራይ ወሳናይ ከምዝኾነ ብምሕባር ተምሃሮ፣መምሃራንን ወለድን ኢድ ንኢድ ተታሓሒዞም ፅርየት ትምህርቲ ንምርግጋፅ ኣበርቲዖም ከምዝሰርሑ ኣረጋጊፆም፡፡
Technology,ኣብ ክልል ትግራይ ፅሬት ትምህረቲ ንምርግጋፅ በቢ ደረጅኡ ተጀሚሩ ዘሎ ምንቅስቃስ ተጠናኺሩ ንኽቅፅል ደገፍ ሚንስተር ትምህረቲ ከምዘይፍለዩ ሚንስትር ዲኤታ ሚንስተር ትቲ ኣይተ ፉኣድ ኢብራሂም ኣረጋጊፆም   ሚንስተር ዴኤታ ሚንስተር  ትምህርቲ ኣይተ ፉኣድ ኢብራሂም  ኣብ ከተማ መቐለ ኣዳራሽ ሓወልቲ ሰማእታት ኣብ ዝተሳለጠ ዓመታዊ ፌስቲቫል ትምህርቲ ክልል ትግራየ ተረኺቦም ኣብ ምርግጋፅ ፅፈት ትምህርቲ ዑዙዝ ኣበርክቶ ንዝነበሮመ ትካላትን ውልቐ ሰባትን በቲ ቢሮ ዝተዳለወ ሽልማት ሂቦም እዮም፡፡ኣይተ ፉኣድ ነቲ ሽልማት ምስሃቡ ከምዝበልዎ ኣብ ኢትዮጵያ ሓድሽ ፖሊሲ ትምህርቲ ካብ ዝሕንፀፅን ተግባራዊ ምኳን ካብ ዝጅምርን ንደሓር ኣብ ምርግጋፅ ፍትሓዊ ሽፋን ትምህርቲ፣ዝተገበሩ ፃዕሪ ዘተባብዕ እዩ፡፡ምስበሉ ፅሬት ትምህርቲ ንምርግጋፅ ቡዙሕ ፃዕሪ ከም ዝተርፎ ገሊፆም፡፡ ፅሬት ትምህርቲ ንምርግጋፅ መንግስቲ ኣብ ዝሓንፀፆ ትልሚ ዕብየትን ትራንስፎርሜሽንን ቀፀልቲ 5 ዓመታት ዓብይ ትኩረት ሂቡ ከምዝሰርሓሉ ዝነፀረ ኮይኑ ናይ ሎሚ ተሸለምቲ እቲ ዝተትሓዘ ትልሚ ብምትግባር ኣብ ምርግጋፅ ፅሬት ትምህርቲ እዛ ክልል ግቡኦም ክፍፅሙ ኣይተ ፉኣድ ኢብራሂም ተላብዮም፡፡ ኣብ መወዳእታ ፓኬጅ ፅሬት ትምህርቲ ንምርግጋፅ ተጀሚሮም ዘለው ፃዕርታት ብዝተጠናኸረ መልክዑ ንክቅፅል፣ቡሉፃት ስርሓቲ ኣብ ምስፍሕፋሕ ሚንስተር ትምህርቲ ደገፉ ኣጠናኺሩ ከምዝቕፅል ቃል ኣትዮም፡፡
Technology,ኣብ ከተማ ዓድዋ ብልዕሊ 14 ሚሊየን ብር በጀት ህንፀት ማእኸል መሰልጠኒ ሙያን ቴክኒክን ይሳለጥ ከምዘሎ መተሓባባሪት እቲ ትካል ገሊፀን፡፡ እቲ መሰልጠኒ ማእኸል ልዕሊ 1000 ተማሃሮ ተቐቢሉ ከተኣናግድ ዝኽእል እዩ፡፡መተሓባባሪት ማእኸል መሰልጠኒ ሙያን ቴክኒክን ንግስተ ሰባ ዓድዋ መምህር ኪሮስ ገ/ሂወት ከምዝገለፀኦ መንግስቲ ክልል ትግራይ፣ ምምሕዳር ከተማ ዓድዋን ህዝብን ብምትሕብባር ብዝተመደበ በጀት ህንፀት ማእኸል መሰልጠኒ ሙያን ቴክኒክን ይሳለጥ ኣሎ፡፡እዚ ኣብ 2003 ዓ.ም ህንፀቱ ዝተጀመረ መሰልጠኒ ማእኸል ቤተ-ንባብ፣ወርክሾፓት፣መምሃሪ ክፍሊታት፣መክዝንን ኣብያተ ፅሕፈትን ዘጠቓለለ በዓል 12 ብሎክ ህንፃ እዩ፡፡ እዚ ህንፀቱ ኣብዚ ሕዚ እዋን 40 ሚኢታዊ ተወጊኑ ዘሎ ማእኸል መሰልጠኒ ሞያን ቴክኒክ ንግስተ ሳባ ዓድዋ ኣብ መወዳእታ ወርሒ 2004 ዓ.ም ህንፀቱ እንትዛዘም ልዕሊ 1 ሽሕ ተማሃሮ ተቐቢሉ ኣብ ምችውን ዘበናዊ ኣብ ዝኾነ ህንፃን ከይዲ ምምሃር ምስትምሃር ንምስላጥ ከምዝሕግዝ መምህር ኪሮስ ሓቢረን፡፡እዚ ማእኸል መሰልጠኒ ኣብ ዝተተሓዘሉ እዋን ንክዛዘም ህዝቢ ብፍላይ ሰብሃብቲ፣ ተወለድቲ እቲ ከባቢን ተማሃሮ ነበር ንግስተ ሳባን ዝለዓለ ተሳትፎ ክግብሩ ዝፀውዓ እተን መተሓባባሪት ኣብዚ ሕዚ እዋን ዝረኣ ዘሎ ድልየትን ጠለብን ሙያን ቴክኒክን ብግቡእ ምላሽ ንምሃብ ህንፀት እዚ ትካል ወሳኒ ከምዝኾነ ተዛሪበን፡፡ ኣብዚ ሕዚ እዋን ማእኸል መሰልጠኒ ሙያን ቴክኒክን ንግስተ ሳባ ዓድዋ ብስሩዕን ብምሸታውን ንልዕሊ 950 ተማሃሮ ተቐቢሉ ኣብ ምትእንጋድ ከምዝርከብ ሓቢረን፡፡
Technology,ኣብ ከተማ ዓድዋ ቤት ትምህርቲ ማይ ጓጓ ብሓደ ፈታዊ ዓዲ ብልዕሊ 788 ሽሕ ብር ወፃኢ ዝተሃነፁ 8 ተወሰኽቲ መምሃሪ ክፍልታት ተመሪቆም ግልጋሎት ምሃብ ጀሚሮም፡፡ኣብ ከተማ ዓድዋ ቤት ትምህርቲ ማይ ጓጓ ብሓደ ፈታዊ ዓዲ ብልዕሊ 788 ሽሕ ብር ወፃኢ ዝተሃነፁ 8 ተወሰኽቲ መምሃሪ ክፍልታት ተመሪቆም ግልጋሎት ምሃብ ጀሚሮም፡፡ እዞም ኣብ ሙሉእ ቀዳማይ ብርኪ ቤት ትምህርቲ ማይ ጓጓ ነባርነቶም ኣብ ሃገር ኤሜሪካ ብዝኾኑ ኣይተ ኣብርሃም ፍስሃ ዝተሃነፁ ተወሰኽቲ መምሃሪ ክፍሊታትን ዓይነ- ምድርታትን ኣብታ ቤት ትምህርቲ ይረኣ ዝነበረ ፅበት መምሃሪ ክፍሊታት ኣብ ምፍታሕ ዓቢይ ደገፍ ከምዝገበረ ርእሰ መምህር እታ ቤት ትምህርቲ መ/ር ተስፋፅየን ገ/ስላሴ ኣብ እዋን እቲ ምረቓ ገሊፆም፡፡ እዞም ፍታዊ ዓዶም ግዱስ ወገን ሎሚ ንግልጋሎት ኣብ ዝበቅዐ 8ተ መምሃሪ ክፍልታትን 10 ዓይኒ ምድርታት ተምሃሮን መምህራን ብተወሳኺ ብልዕሊ 1 ሚሊየን ብር በጀት ብምምዳብ ቤተንባብ ኣብ ምህናፅ ከምዝርከቡ ዝገለፁ እቶም ርእሰ መምህር ኣይተ ኣብርሃም ዝገብርዎ ዘለዉ ደገፍ ኣብ ከይዲ ምምሃር ምስትማሃር ዓብይ ሓገዝ ይገብር ከምዘሎ ተዛሪቦም፡፡ብወገኖም ነዚ ንምስራሕ ዘለዓዓሎም ትምህርቲ ንኩሉ ክባፃሕን ክእለትን ዓቅምን ዝወነኑ ተማሃሮ ክፈርዩን ሃገሮም ከሃንፁን ካብ ዘለዎ ሰናይ ድሌት ተበጊሶም ከምዝኾኑን ኣብ ትምህርቲ ዝመፅእ ምዕባለ ብመንግስቲ ጥራሕ ከምዘይኮነን እጃሞም ኣበርኪቱ ካብ ዘለዎም ዓቅሚ ድሌትን እዩ፡፡  ናብቲ ምረቓ ዝተረኸቡ ከንቲባ ምምሕዳር ከተማ ዓድዋ ኣይተ ኣርኣያ መርእድ እዞም ግዱስ ፈታዊ ዓዲ ኣይተ ኣርሃም ዝሰርሕዎ ዘለዎ ሰናይ ተግባር ኩሎም ሰብሃፍትን ተወለድትን ክስዕብዎ ከምዝግባእን መሃዝን ኹለመዳያዊ ፍልጠት ዝወነነን ተወዳዳራይ ተማሃራይ ንምፍራይ ኣብ ዝግበር ፃዕሪ ህዝቢ ብስፍሓት ክሳተፍ ከምዘለዎ ፃውዒት ኣቕሪቦም፡፡  
Technology,ኣብ ከተማ ኣክሱም ፅሬት ትምህርቲ ንምርግጋፅ ዝዓለመ ተሞክሮ ልውውጥ ተኻይዱ፡፡ እቲ ተሞክሮ ልውውጥ ኣብ መፈለምታ ዓመት ምክያዱ ኣብ ምምሕያሽ ምምሃር ምስትምሃር ግደ ከምዘለዎ ተገሊፁ፡፡ፅሬት ትምህርቲ ንምርገጋፅ ኣብ መንጎ ኣብ ከተማ ኣክሱም ኣብ ዝርከባ ምሩፃት ኣብያተ ትምህርቲ ብቤት ፅሕፈት ርክብ ህዝብን መንግስትን እታ ከተማ ንሓደ መዓልቲ ተዳልዩ ዝተኻየደ ተሞክሮ ልውውጥ ብከንቲባ እታ ከተማ ኣይተ ሓጐስ ገ/ዋህድ እዩ ተኸፊቱ፡፡ኣይተ ሓጐስ ገ/ዋህድ ኣብቲ እዋን ከምዝበልዎ ካብ 2002 ዓ.ም ዘመነ ትምህርቲ ተሞክሮ ብምቕሳም ኣብ 2003 ዓ.ም ዝሓሸ ውፅኢት ትምህርቲ ንምምፃእ ኣድሂቡ ዝካየድ ዘሎ ልውውጥ ተሞክሮ ኣብያተ ትምህርቲ ኣብ መፈለምታ እዚ ዓመት ምክያዱ ኣብ ምምሕያሽ ምምሃር ምስትምሃር ግደ ከምዘለዎ ዝገለፁ ኣይተ ሓጐስ ኩለን ኣብያተ ትምህርቲ እታ ከተማ ሞዴላት ንክኾና እውን ኩሉ ሕ/ሰብ ተሳትፎኡ ኣሕይሉ ክቕፅል ተላብዮም፡፡ ኣብቲ ካብ ኩለን ኣብያተ ትምህርቲ፣ጣብያታትን ካልኦት ዝምልከቶም ኣካላትን ዝተሳተፍሉ ተሞክሮ ልውውጥ ኣብ ከይዲ ምምሃር ምስትምሃር ዘለው ምዕቡላት ንጥፈታት ዓቒብካ ናብ ካልኦት ኣብያተ ትምህርቲ ብምግፋሕ እቶም ዘጋጥሙ ፀገማት ብፍላይ ኣብ እዋን ምጅማር ትምህርቲ ምስ ኣብ ከባቢ እታ ከተማ ዘለው ወረዳታት ተረዳዲእኻ ሕፅረት ፅበት መምሃሪ ክፍሊ ክፍታሕ ከምዝግባእ ኣስሚርሉ ዝሓለፈ እዩ፡፡ ተምሃሮ መሰናድኦ ትምህርቲ ኣብዚ ዓመት 81.5 ሚኢታዊ ናብ ዩኒቨርስቲ ምእታዎም ካብ 2001 ዓ.ም ኣብ 2002 ዓ.ም ዝሓሸ ከምዝኾነ እውን ምክትል ክፍሊ ትምህርቲ እታ ከተማ መምህር ሓዱሽ ገ/መድህን ገሊፆም፡፡ፅሬት ትምህርቲ ዝረጋገፅ መምህር፣ ተምሃራይን ወለዲ ተምሃሮን ብኣታሓስባ እንትልወጡን ኩለን ፓኬጃት ትምህርቲ እንትትግበራን ከምዝኾነ ዝገለፁ ድማ ኣማኻሪ ማሕበራዊ ጉዳያት ዞባ ማእኸል መም/ር ግደይ በርሀ እዮም፡፡
Technology,ኣብ ከተማ ዓብይ ዓዲ ዝርከባ ሽዱሽተ ኣብያተ ትሕህርቲ ዘሳተፈ ኣውደ ርእይ ተካይዱ፡፡ኣብ ከተማ ዓብይ ዓዲ ኣብ ምርግጋፅ ፅሬት ትቲ ዘድሃበ ፌስቲቫል ትምህርቲ ተኻይዱ፡፡ ነፍሲ ወከፍ ቤት ትምህርቲ ንሽድሽቲኦም ፓኬጅ ፅፈት ትምህርቲ ብምትግባር ዛጊድ ዘሳለጠኦም ስራሕትን ዝተፈላለዩ ምህዞታትን ንምርኢት ኣቕሪበን፡፡ ሓላፊ ቤት ፅሕፈት ትምህርቲ ከተማ ዓብይ ዓዲ መ/ር ዳዊት ገ/እግዚኣብሄር ኣፍቲ በዓል ተረኺቦም ከምዝበልዎ ኣብ ምርግጋፅ ፅሬት ትምህርቲ ፃዕሪ ተምሃሮን መምህራንን ደገፍን ክትትልን ወለድን ኣካላት ኣመራርሓን ወሳንነት ኣለዎ፡፡ኣብቲ ፌስቲቫል ትምህርቲ ብተምሃሮን መምሃራንን ዝተዋደደ ፃዕሪ ዝተምሃዙ ልዕሊ 120 ስራሕቲ ዝቐረቡ እንትትኾን ልዕሊ 5 ሽሕ ነበርቲ እታ ከተማ ተዓዚቦምዎ እዮም፡፡ኣብተን ኣብያተ ት/ቲ ዘሎ ፅቡቕ ተሞክሮ ብምግፋሕ ኮነ ካብ ድኹም ጐኒታትን  ተሞክሮን ብምውሳድ ንቕድሚት ፅሬት ትምህርቲ ንምርግጋፅ ዝተጀመረ ፃዕሪ ንምጥንኻር ዝተዋደደ ፃዕሪ ከምዝኻየድ እውን እቲ ፀብፃብ ወሲኹ ሓቢሩ፡፡ ኣብ መወዳእታ ኣብታ ከተማ ፅሬት ትምህርቲ ንምርግጋፅ ኣብዝተኻየደ ፃዕሪ ልዑል ኣበርክቶ ንዝነበሮም መምህራን፣ኣባላት ወመሕ፣ንፉዓት ተምሃሮን መዳርግቲ ኣካላትን ማሕበራት ውዳበን መተባብዒ ሽልማት ብከንቲባ ከተማ ዓብይ ዓዲ ኣይተ ፊሊሞን ዳዊን ከምዝተውሃበ ተፈሊጡ እዩ፡፡
Technology,ኣብ ከተማ ኣላማጣ መሽነሪ ኦፍ ቻርቲ ዝተባሃለ ዘይመንግስታዊ ገባሪ ሰናይ ትካል ብዝወፈዩ ደገፍ ገንዘብ ኣብ ኾከብ ፅባሕ 1ይ ብርኪ ቤት ትምህረቲ ዝተሃነፁ ዘበናዊ ዓይነ ምድሪ ተመሪቑ፡፡  ህንፀቱ ተዛዚሙ ግልጋሎት ንምሃብ ዝተዳለወ ዘበናዊ ዓይኒ ምድሪ ማሕበረሰብን ተምሃሮ እቲ ቤት ትምህርቲ ካብ ተመሓላለፍን ተላበድቲ ሕማማት ምክልኻል ከምዝኽእል ድማ ተገሊፁ፡፡እቲ ዝተገለፀ መሽነሪ ኦፍ ቻርቲ ዝተባሃለ ዘይመንግስታዊ ገባሪ ሰናይ ትካል ካብቲ ቤት ትምህርቲ ብመሰረት ዝቐረበሉ ሕቶ ብልዕሊ ርብዒ ሚሊየን ብር ደገፍ ገንዘብ ዘጋጠመ ሕፅረት ንምቅላል ህንፀቱ ዝተዛዘመ ዘበናዊ ዓይነ ምድሪ ካብ ዝተፈላለዩ ክፋላት ሕ/ሰብ፣ኣካላት ኣመራርሓ ወረዳን ጣብያን ማሕበረሰብን ተምሃሮ ኾኸብ ፅባሕ 1ይ ብርኪ ቤት ትምህርቲ ኣብ ዝተረኸብሉ ዝተኻየደ ስነ-ስርዓት ምረቓ እዩ፡፡መምህር ኾኸብ ፅባሕ 1ይ ብርኪ ቤት ትምህርቲ ከተማ ኣላማጣ መምህር ሕሉፍ ኣላማዮህ ኣብ እዋን ስነ-ስርዓት ምረቓ ከምዝገለፅዎ ኣብ ተምሃሮን ማሕበረሰብ እቲ ቤት ትምህርቲ ዘጋመ ህፅረት ዓይነ ምድሪ ንምቅላል መምህር ኣምባቸው ኪሮስ ዝተባሃለ ግዱስ ደገፍ ገንዘብ ክርከብ ብውልቕኡ ፕሮፖዛል ፕሮጀክት ብምስራሕን ብመሽነሪ ኦፍ ቻርቲ ብዝተረኸበ ኣወንታዊ ምላሽ ንፍፃመ ምብቅዑ ኣፍሊጦም፡፡ካብቲ ገባሪ ሰናይ ብዝተረኸበ ደገፍ ገንዘብ ዝተሃነፁ ዘበናዊ ዓይነ ምድሪ ናይ ደቂ ኣንስትዮን ደቂ ተባዕትዮ መውሃቢ ግልጋሎት ዓይነ ምድሪ 14 ክፍልታት ብምምላእ ተምሃሮን ማሕበረሰብ እቲ ቤት ትምህርቲ ካብ ተማሓላፍን ተላበድቲ ሕማማት ዓርሶም ብምክልኻል ከይዲ ምምሃር ምስትምሃር ክከታተሉ መሽነሪ ኦፍ ቻርቲ ልዑል ሓገዝ ከምዘመዝገባ ር/መምህር ሕሉፍ ኣለማዮህ ሓቢሮም፡፡ተወካሊ መሽነሪ ኦፍ ቻርቲ ኣይተ ያእቆብ ሃይለ ብወገኖም ትካሎም ንምርግጋፅ ፅሬትን ፅፈት ትምህርትን ብፍልጠት ዝማዕበለ ብቁዕ ወለዶ ንምፍጣር ኣብ ዝግበር ምርብራብ ኣብ ጐኒ እቲ ቤት ትምህርቲ ተሰሪዑ ደገፍ ከምዝገብር ገሊፆም፡፡በደገፍ ገንዘብ መሸነሪ ኦፍ ቻርቲ ህንፀቱ ተዛዚሙ ግልጋሎት ንምሃብ ዝተዳለወ ዘበናዊ ዓይነ ምድሪ ብሓላፊት ውዳበታት ህዝብን ኣማኻሪ ዋና ኣማሓዳሪ ከተማ ኣላማጣ ብወ/ሮ ኣበባ በርሀ ከምዝተመረቐ ር/መምህር ሕሉፍ ኣለማዮህ ኣመልኪቶም፡፡
Technology,ኣብ ከተማ ሰቲት ሑመራ ንፅሬት ትምህርቲ ብዝተውሃበ ትኩረት ዘዕግብ ለውጢ ምምዝጋቡ ቤት ፅሕፈት ትቲ እታ ወረዳ ኣፍሊጡ ከም መብርሂ ሓላፊ ቤት ፅሕፈት ትምህርትን ምክትል ከንቲባን ሰቲት ሑመራ ኣይተ ኣንጎሶም ግርማይ ፅሬት ትምህርቲ ተቀሪፁ ተግባራዊ ምካኑ ካብ ዝጅምር ኣብታ ከተማ ዘተባብዕ ለውጢ ምምዝጋቡ ሓቢሮም። ሎሚ  ዓመት ንፈተና ካብ ዝቀረቡ ናይ ቅድመ ዩኒቨርስቲ 152 ተምሃሮ 73 ሚኢታዊ ፍርቅን ልዕሊኡን ዘምፅኡ እንትኮኑ ምስ ናይ ሑሉፍ ዓመት ዘመን ትምህርቲ  እንትነፃፀር ናይ 22 ሚኢታዊ ወሰኽ ከም ዘለዎ ኣረዲኦም፡፡ ኣብ ቀዳማይ ብርኪ ኣብያተ ትምህርቲ ንካልኣይ ብርኪን መጠን ምድጋም ይኩን ምውዳቅ ተምሃሮ ካብ ዝሓለፈ ዓመት ከምዝቀነሰ እዮም ሓላፊ ገሊፆም፡፡ንመምሃራን ተከታተልቲ መዕበይ ዓቅሚ ስልጠናታት ተዋሂቡ እዩ፡፡ እዚ ፅሬት ትምህርቲ ኣብ ምርግጋፅ  ዓብይ ግደ ከም ዝነበሮ ዝሓበሩ እቶም ሓላፊ ይኩንእንበር  ብቅዓት መምህርን ጥራሕ ብምዕላይ ፅሬት ትምህርቲ ምርግጋፅ ከምዘይከአል ብምጥቃስ ሕ/ሰብ ዘሳተፈ ዝተዋደደ ስራሕ ምስራሕ ከምዘድሊ ሓቢሮም፡፡
Technology,"ኣብ ከተማ መቐለ ሸባ ኣካዳሚ ኣብ ፅሬት ትምህርቲ ዘድሃበ ዘተ ምስ ወለዲ ተምሃሮ ሸባ ኣካዳሚ ዘተ ኣካይዱ፡፡  ፅሬት ትምህርቲ ንምርግጋፅ ግደ ወለዲ ዕዙዝ ኣበርክቶ ከምዘለዋ ብምርዳእ ወለዲ ንደቆም ኣብ ደገፍ ከይዲ ትምህርቲ ክገብርዎ ዝግባእ ደገፍ ንምግንዛብ ዝዓለመ ዘተ ኣብ ኣዳራሽ ሰርክስ ትግራይ ተካይዱ፡፡ ኣብቲ ዕለት ብሉፅ ተሞክሮ ዘዎም ወለዲ ብዛዕባ ኣብ ዝለዓለ ብርኪ ዝበፅሑ ደቆም ሓሳብ ብምክፋል ተሞኩሮኦም ኣሕሊፎም፡፡ መቐለ  ዩንቨርስቲ መምህር ሳይኮሎጂ ዝኾኑ መምህር ዩሃንስ ፍስሃ ""ንጡፍ ተሳትፎ ወሊድን መምህርን ኣብ ኣተዓባብያ ህፃናትን ክትትል ትምህርትን"" ዝብል መፅናዕታዊ ፅሑፍ ኣቕሪቦም፡፡ ኣብቲ መፅናዕታዊ ፅሑፍ መሰረት ዝገበረ ዘተ ብምክያድ ፅሬት ትምህርቲ ብምርግጋፅ ብፍልጠት ዝማዕበለ ሕ/ሰብ ንምህናፅ ግደ ወለዲ ክገብርዎ ዝግባእ ደገፍን ብዕምቆት ተዘትዩ እዩ፡፡ ኣብ መወዳእታ ፅሬት ትምህርቲ ንምርግጋፅ ግደ መምህራን ወለድን ተምሃሮን ብምንፃር ኩሎም ኻብኦም ዝፅበ ደገፍ ከበርክቱ ነቲ ዘተ ዝመርሑ መ/ር ሙሉወርቅ ኪ/ማርያም ኣገንዚቦም፡፡"
Technology,ኣብ ትምህርቲ ዝፈስስ መዋእለ ንዋይ እናፈረየን እናፍረየን ዝሓድር ሃፍቲ እዩ፡፡እዚ ተሞኩሮ እዚ ኣብ ዝለዓለ ጠርዚ ምዕባለ ዘለዋ ሃገራት ዓለም እውን ፈለማ ዝመረፅኦ መንገዲ ዜጋታትን ብት/ቲ ብምህናፅ ዝለዓለ ቴክኖሎጂ ክውንና ኪኢለን ብኡ ልክዕ ዕብየትን'ውን ብናህሪ ክስጉም ኽኢሉ እዩ፡፡ ኣብ ኢ/ያ ኢሉ'ውን ኣብ ክልል ትግራይ  ኣብ ዝሓለፈ 18 ዓመታት መንግስቲ ንትምህርቲ ዓብይ ትኩረት ሂቡ ብዝገበሮ ምንቅስቃስ ኩሉ ዜጋ ዕድል ት/ቲ ዝረኽበሉ ባይታ ኣብ ምፍጣር ዓበይቲ  ዓወታት ተመዝጊቦም እዮም፡፡ ኣብ ክልል ትግራይ ኣብ ህንፀት ትካላት ት/ቲ ዝሳለጡ ዘለው ስራሕቲ ምስቲ ትግራይ ብተደጋጋሚ ኲናትን ድርቕን እናተጠቕዓት ምፅናሓ ኣብ ርእሲ ኸዓ እዚ ዝበሃል መሰረተ ልምዓት ስለዘይነበረ እተን ዝርከበን'ውን ብተደጋጋሚ ጦርነት ዝዓነዋ ብምንባረን ኣብ ትግራይ ዝነበረ ፀገም ኣብያተ ት/ቲ ብመንግስቲ ጥራሕ ዝፍታሕ ኣይኮነን፡፡ኣብ ኩለን ጣብያታትን ቁሸታትን ዕድል ትምህርቲ ንምብፃሕ ደረጅኡ ዝሓለው ህንፃ ንምስራሕ ልዕሊ ዓቕሚ መንግስቲ ብምኳኑ ልዕሊ 700 መምሃሪ ክፍልታት ኣብ ዳስ ኮይነን እናምሀራ ፀኒሐን እየን፡፡ኣብ 2000 ዓ.ም ማሕበር ልምዓት ትግራይ ካብ ዳስ ናብ ክላስ ብዝብል መሪሕ ሓሳብ ኣብ ዘካየደቶ ቴሌቶን ሰብ ሃፍቲ፣ ኣብ ውሽጥን ወፃእን ዝነብሩ ኣባላት ማሕበር ልምዓት ትግራይ፣ መሓዙትን ፈተውቲ ህዝቢ ትግራይን ካልኦት ነዚ ልምዓት ዝድግፋ ወገናት ነቲ ዕላማ ደጊፎም  ብዝገበርዎ ምንቅስቃስ ዛጊድ ልዕሊ 400 ኣብያተ ትምህርቲ ናብ ዘመናዊ ህንፃ ክቕየራ ክኢለን እየን፡፡ ብውሕዱ ልዕሊ 100 ሽሕ ህፃናት ካብ ዳስ ወፂኦም ኣብ ደረጅኡ ዝሓለወ ህንፃ ክመሃሩ በቂዖም ኣለው፡፡እቲ ዝነበረ ፃምእ ትምህርቲ ንምርዋይ ሰገናት ካብ ንፋስን ቁርን ተናጊፎም ኣብ ህንፃ ንክመሃሩ ዝተገበሩ ዓበይቲ ፃዕርታት  ግደ ሰብ ሃፍቲ መተካእታ የብሉን፡፡ 
Technology,ኣብ ትልሚ ዕብየትን ስግግርን ዘሎ ሽቶ ትምህርቲ ንምዕዋት ኩለ መዳይ ተሳትፎ ሕሰብ ወሳኒ ምኻኑ ተገሊፁ፡፡  ኣብ ትልሚ ዕብየትን ስግግርን ዘሎ ሽቶ ትምህርቲ ንምዕዋት ኩለ መዳይ ተሳትፎ ሕ/ሰብ ወሳኒ ምኻኑ ተገሊፁ፡፡ ማሕበር ልምዓት ኣብያተ ትምህርቲ ኣወላዕሎ ልዕሊ ፍርቂ ሚልዮን ዝዋግኦም መፃሕፍቲ ብሓገዝ ሂባ፡፡ ነባርነቶም ኣብ ሰሜን ኣሜሪካ ዝኾኑ ተወለድትን ፈተውትን ክልተ ኣወላዕሎ ኣብ ዝሓለፉ 8 ዓመታት ኣብ ወረዳታት ክልተ ኣወላዕሎ፣ ሳዕስዕ ፃዕዳ እምባ፣ ኣፅቢን ውቅሮን ንዘለዋ 2ይ ብርኪ ኣብያተ ትምህርቲ ልዕሊ 2 ሚልዮን ብር ዝዋግኦም ደገፍ ናውቲ ክገብሩ ፀኒሖም እዮም፡፡ ሐዚ ድማ ልዕሊ ፍርቂ ሚልዮን ብር ዝዋግኦም መፃሕፍትን 20 ኮምፒተራትን ነተን ኣብቲ ፕሮጀክትሓዊፎም ዝድግፍወን 9 ኣብያተ ትምህርቲ ሂቦም፡፡ዳርጋ ኩሎም ካብ  ውሽጢ ዓዲ ዝተገዝኡን ተመሃሮ ብቀረባ ንዝመሃርዎ ትምህርቲ ሓጋዚ ዝኾኑ መፃሕፍቲ ዝተሓረዩ ኮይኖም ዕላማ እታ ማሕበር ሽቶታት ትምህርቲ ሃገርና ምዕዋት ምኻኑ ተወካሊ ማሕበር ልምዓት ኣብያተ ትምህርቲ ኣውላዕሎን ኣብ ቤት ፅሕፈት ትምህርቲ ከይዲ ስራሕ ትግበራ ስርዓተ ትምርቲ ኪኢላ መምህር ዳዊት ኣረጋይ ገሊፆም፡፡ ኣብ ምምሕያሽ ኢለ  ብተወሳኺ እታ ማሕበር በቢዓመቱ ንብሉፃት ተመሃሮን መምህራንን ሽልማት ምሃብ፣ ውድድር ሕቶን መልስን ብምክያድ ኣብ መንጐ ተመሃሮ እተን ኣብያተ ትምህርቲ ፅቡቅ ንሕንሕ ክፍጠር እናገበረት እንትትኮን ብተወሳኺ ኣብ ከተማ ውቅሮ ዘሎ ቤተ መፃሕፍቲ  ኪሮስ ኣለማየሁ ብምህናፅን መፃሕፍቱ ብምምላእን ንግልጋሎት ክውዕል ገይራ፡፡ ፅሬት ትምህርቲ ክረጋገፅ፣ ብሳይንስን ቴክኖሎጅን ዝሓሸ ኣፍልጦ ዘለዎ ዜጋ ንምፍጣርን ሽቶ ትምህርቲ ንምዕዋትን ደገፍ ኩሉ ሕ/ሰብ ወሳኒ ዝበሉ መምህር ዳዊት ኣብተን 4 ወረዳ ዘለዋ ኣብያተ ትምህርቲ ኣብኣተን ዝተምህሮን ክእለት Information ቴክኖሎጂ ዘለዎም መናእሰይ ናይ ባዕልተን ዌብ ሳይት ክህልወን እናገበሩ ምኻኖምን ንፅሬት ትምህርቲ ዝግበር ደገፍ ካብቶም ዓበይቲ ኣሕዋቶም ይመሃሩ ምህላዎምን ገሊፆም፡፡ተምሃሮ 12 ክፍሊ ዝኾኑ ተመሃሪት ሩታ መሓርን ቢንያም ተዓረን ብቀሊሉ ክረክብዎም ዘይኽእሉ፣ ክገዝእዎም ዓቕሚ ዝድርቶም መፃሕፍቲ ብቀረበኦም ምርካቦም ንፍዓት ተመሃሮ ክኾኑ ከምዝሓገዞም ገሊፆም፡፡ እቲ ሓገዝ  እኒሄ  ንህዝቢ ዝስሓቦ ሰባት እዮም  ክሳብ ሐዚ ንኩለን ዝሕገዛ ኣብያተ ትምህርቲ ከክልተ ኮምፒታራት ምስ ፕሪንተረን ዝተውሃባ ኮይነን ሐዚ ድማ 20 ኮምፒተራት ተወፍዩለን’ዩ፡፡
Technology,ኣብ ወረዳ ላዕላይ ኣድያቦን ብልዕሊ 700 ሽሕ ብር ብኣይተ ስዒድ መሓመድ ብርሃን ዝተሃነፁ ሙሉእ ቀዳማይ ብርኪ ቤት ትምህርቲ 4 መምሃሪ ክፍሊን 2 ቤት ፅሕፈትን ዘማልአ ተመሪቑ ንግልጋሎት በቂዑ፡፡ኣብ ምርግጋፅ ፅሬት ትምህርቲ ንዘለው ማሕንቆታት ንምፍታሕ ኩሉ በቢፅሒቱ ኣልዒሉ ክሰርሕ ከምዘለዎ ቤት ፅሕፈት ትምህርቲ ወረዳ መረብ ለኸ ኣፍሊጡ፡፡ነቲ ቤት ትምህርቲ ሙሉእ ወፃኢ ብምሽፋን ኣብ ልምዓት ዓዶም ዘለዎም ድጋፍ ዘረጋገፁ ኣዲስ ኣበባ ዝነባርነቶም ኣይተ ስዒድ መሐመድ ብርሃን ተጀሚሩ ክሳብ ዝዛዘም ምምሕዳር ወረዳ ላዕላይ ኣድያቦን ነበርቲ እቲ ኸባቢን ዘርኣይዎ ድጋፍ ብምንኣድ ነዚ ካብ ዳስ ናብ ክላስ ብዝብል ጭርሖ ምልዕዓል ዝገበረት ማሕበር ልምዓት ትግራይ ብምምስጋን ብፍላይ ኣብ ዘፈር ትምህርቲ ብምስታፎም ከምዘሓበኖም ገሊፆም፡፡ 6 እዚ ፕሮጀክት ይብፃሓዮ ይብል ኣብቲ ስነ-ስርዓት ምረቓ ዝተረኸቡ ዋና ዳይሬክተር ት.ደ.ኤ ኣምባሳደር ተወልደ ገብሩ ብወገኖም ትድኤ ንዘቕረበቶ ፃውዒት ልምዓት ተቐቢሎም ተግባራዊ ንዝገበሩ ግዱስ ወገን ኣይተ ስዒድ መሐመድ ብርሃን ብምግላፅ ሓዚ'ውን ኩላትና ተሓባቢርና ኣብ ልምዓት ዓድና ከምንነጥፍ ተግባር ኣይተ ስዒድ መሐመድ ብርሃን መርኣያ ብምዃኖም ክነበራትዖም ይግባእ ኢሎም፡፡ ቤት ትምህርቲ እዩ ካብዚ ብተወሳኺ ኣየተ ስዒድ መሓመድ ኣዳራሽ፣ ቤተ-መፃሕፍትን ዘካተተ ሙሉእ መዘናግዒ መናእሰይ ንምስራሕ ኣብ ከተማ ዓዲ ዳዕሮ እምነ ኹርናዕ ኣንቢሮም፡፡
Technology,ኣብ ምርግጋፅ ፅሬት ትምህርቲ ንዘለው ማሕንቆታት ንምፍታሕ ኩሉ በቢፅሒቱ ኣልዒሉ ክሰርሕ ከምዘለዎ ቤት ፅሕፈት ትምህርቲ ወረዳ መረብ ለኸ ኣፍሊጡ፡፡  ኣብ ዞባ ማእኸል ትግራይ ቤት ፅሕፈት ትምህርቲ ወረዳ መረብ ለኸ ኣብ ሕሉፍ ዓመት ኣብ ኣፈፃፅማ ፓኬጅ ፅሬት ትምህርቲ ንዝነበሩ ሓለኽቲ ፀገማት  ብምንፃር መፍቲሕታቶም ብምንፃር  ን2003 ዓ.ም መደባት ዘጉልብት ገምጋማዊ ስልጠና ተኻይዱ፡፡ ኣብቲ እዋን ሓላፊ ቤት ፅሕፈት ትምህርቲ ወረዳ መረብ ለኸ መ/ር ኪ/ማርያም ፀሃየ ከምዝበሉዎ ኣብ ሕሉፍ ዓመት  ዝነበረ ኣፈፃፀማ መደባት ትምህርቲ ዝተፈላለዩ ማሕንቆታት ከምዝገበሩን  እዚኣቶም  ካብ ፀገም ኣተሓሳስባ  ውፍይነት ክእለትን ሕፅረት እታወታት በቢ ደረጅኡ ክፍትሑ ዘይምኽኣሎም ዝተፈጠሩ  እዮም፡፡  ምስ ካብ ቤት ፅሕፈት ትምህርቲ ክሳብ ጣብያ ዘለው ኣብያተ ትምህርቲ ዘሎ ስራሕ ተቐቢልካ ኣብ ምፍፃምን ናይ ዘይምክትታልን  ምድጋፍን ሰፊሕ ክፍተት ከምዝነበረ እቶም ሓላፊ ገሊፆም፡፡ እዚ ገምጋማዊ ስልጠና ፍልፍል እቶም ፀገማት ብምፍታሽ ኣብ 2003 ዓ.ም ከይድገም ዝተፈላለዩ መፈፀሚ መደባት ወፂኦም ምስ ኣመራርሓ ወረዳ፣ ጣብያ፣ርእሰ መማህራን፣ክላስተር ሱፐርቫይዘራት፣ወ.መ.ሐ.ን ፓርላማ ተምሃሮን ብምኳን ተሳትፍኦም ንምሕያል ከምዝሕግዝ መ/ር ኪዳነማርያም ፀሃየ ገሊፆም፡፡ሃገርና ሓንፂፃቶ ዘላ ትልሚ ዕብየትን ስግግርን ቐፀልቲ 5 ዓመት ሸትኡ ክወቕዕ እንተኾይኑ ይግበአና ባሃልቲ ኣካላት ኣብ ፅሬት ትምህርቲ ትኹረት ብምግባር ኩለን ኣብያተ ትምህርቲ ናብ ሞዴል ብምስግጋር ብሉፃት ተሞኩሮታት ብምትእትታው ንውፅኢት ፅሬት ትምህርቲ ካባና ዝድለ ትፅቢት ክንፍፅም ኢና ብምባል በዓል 15 ቅዋም  መግለፂ ብምውፃእ ሰልጠነኦም ተዛዚሙ፡፡
Technology,ኣብ ምምሃር ምስትምሃር ሳይንስን ቴክኖሎጂ ቡሉፅ ውፀኢት ዘመዝገቡ ዘድሃበ 3ይ ክልላዊ ሽልማት ኣብ ከተማ መቐለ ተሳሊጡ፡፡  እቲ ሽልማት ብዝበለፀ ኣብ ዘፈራት ሳይንስን ቴክኖሎጅን ኣድሂቦም ብምምሃዝ ባዕሎምን ሃገሮምን ንምርባሕ ከምዘበራታተዖም ተሸለምቲ ገሊፆም፡፡ኣብ ምምሃር ምስትምሃር ሳይንስን ቴክኖሎጅን ምልዕዓልን ምትብባዕን መሰረት ዝገበረ ኣብ 2004 ዓ.ም 24 ተምሃሮን መምህራንን ኣብ 2003 ዓ.ም 40 ተምሃሮን መምህራንን ኣብ ሎሚ ዓመት ድማ ተምሃሮን መምህራንን ክልስ ሓሳባዊ ትምህርቲ ሳይንስ ብተግባር ምትርጎሞም፣ ኣብ ቤተ ፈተነ ዝግበሩ ምርምራትን ምህዞታትን ንምብርትታዕ መሰረት ዝገበረ ብክልል ደረጃ ብኤጀንሲ ሳይንስን ቴክኖሎጅን ተሸለምቲ ክኾኑ ምክኣሎም ኣካያዲ ስራሕ ኤጀንሲ ሳይንስን ቴክኖሎጅን ዶ/ር ከላሊ ኣድሓኖም ገሊፆም፡፡ ኣብ ስነ ስርዓት ሽልማት ተረኪበን ዘረባ ዘስምዓ ሓላፊት ጉዳይ ደቂ ኣንስትዮ ወ/ሮ ኣረጋሽ በየነ ተምሃሮን መምህራንን ኣብ ሳይንስን ቴክኖሎጅታትን ዘድሀበ ምህዞታትን ምልማድ ቴክኖሎጅን ብምውሳእ ትልሚ ዕቤትን ስግግርን ዝጠልቦ ዕማም ክፍፁሙ ፀዊዐን፡፡ ተሸላሚት መዳሊያን ወርቅን ..... ሽሕ ብርን ካብ ትቪቲ መሰልጠኒ ማእኸል ንግስተ ሳባ ዓድዋ ዝመፃ መምህር ሂወት ሃይለን ተሸላሚ መዳልያ ወርቂ ....... ሽሕ ብርን ካብ 2ይ ብርኪ ቤት ትምህርቲ ዓዲ ዳዕሮ ዝመፀ ተምሃራይ ዓወት ሽሻይ እቲ ዝተውሃብዎ ሽልማት ንቀፃሊ ማሃዝቲ ክኮኑ ክእለቶም ንካልኦት ንምስግጋር ከምዝሕግዞም ይገልፁ፡፡ እቲ ሽልማት ዝተውሃበ ካብ ቀዳማይ ብርኪ ካልኣይ ሳይክል ዘምህሩን መምህርን ተምሃሮን ከምኡውን ኣብ 2ይ ብርኪ ኣብያተ ትምህርቲ፣ ካብ ሞያን ቴክኒክን ብፉሉይ ንደቂ ኣንስትዮ ተምሃሮን ዘካተተን ምኮኑ ተገሊፁ እዩ፡፡ ን1ይ ዝወፀ ...... ሽሕ ብርን መዳልያ ወርቅን፣ ን2ይ ዝወፁ ...... ሽሕ ብርን መዳልያ ቡሩርን፣ ን3ይ ዝወፁ ...... ሽሕ ብርን ነሃስ መዳልያን ካብ ኢድ ኣማሓዳሪ ዞባ ሰሜን ምዕራብ ኣይተ ሚኪኤለ ኣብርሃን ሓለፊት ጉዳይ ደቂ ኣንስትዮ ወ/ሮ ኣረጋሽ በየነ ኢድ ሽልማት ተዋሂብዎም እዩ፡፡ ኣብ ወርሒ ሰነ 28/2004 ዓ.ም ካብ ትግራይ 17 ብሳይንስን ቴክኖሎጅን ፅቡቅ ስራሕቲ ዘመዝገቡ ብኢድ ቀዳማይ ሚኒስቴር መለስ ዜናዊ ከምዝሽለሙ ምፍላጥ ተካኢሉ፡፡   
Technology,ኣብ ማእከላት ስልጠና ቴክኒክን ሞያን ዝነበረ  ፀገም ኣተሓሳስባ ንምቕራፍ     መራኸብቲ ሓፋሽ ብምኳን ተሓባቢሮም ከምዝሰርሑ ሓላፊ ቢሮ ትምህርትን ስልጠናን ቴክኒክን ሞያን ትግራይ ኣይተ ሳህለስላሰ ተካ ገሊፆም፡፡ቢሮ ትምህርትን ስልጠናን ቴክኒክን ሞያን ትግራይ ካብ ኩለን መራኸብቲ ሓፋሽ መቐለ ንዝተውፀእፅኡ ጋዜጠኛታት  ኣብ ኣዳራሽ ሚላኖ ሆቴል ኣብ ዝተውሃበ ስልጠና ውፅኢት መሰረት ዝገበረ ስልጠናን ምርምርን ኣብ ስግግር ቴክኖሎጂን ፅሬት ትምህርትን ስልጠና ኣብ ምርግጋፅ ብቕዓትን ዝብሉ ርእሰ ጉዳያት ብዝርዝር ምስ ቀረበ ኣብ ሕ/ሰብ፣ኣብ መምህራን፣ ተምሃሮን ካልኦት ፈፀምቲ ኣካላትን ዘሎ ናይ ቴክኒክን ሞያን ስልጠና ዝተሓተ ኣተሓሳስባ ንምቕራፍ  ተራ ጋዜጠኛታት  ወሳናይ ከምዝኾነ  ሓላፊ ቢሮ ትምህርትን ስልጠናን ቴክኒክን ሞያን ትግራይ ኣይተ ሳህለስላሰ ተካ ገሊፆም፡፡  እቶም ተሳተፍቲ ዝወሃቡ ስልጠናታት ዕዳጋ ተኮር ዝገበሩ ድዮም? ብቕዓት መረጋገፂ ምዘና ተመዚኖም ብቕዓቶም ዝተረጋገፀሎም ሰብ ሞያታት  ስራሕ ይረክቡ ዶ?  ዝብሉ ሕቶታት ዘልዓሉ እንትኾኑ ኣይተ ሳህለስላሰ ተካ መብርሂ እንትህቡ እንህቦም ዝነበርና ስልጠናተት ፅንዓት ብምክያድ ኣብ ዕዳጋ ጠለብ ዘይብሎም ዝነበሩ ሙያታትን ዓይነት ትምህርትታትን ብመሰረት ፅንዓትና ክንዓፅዎ ክኢልና ኢና ብተወሳኪ ብቕዓት መረጋገፂ ምዘና ወሲዶም ዝሓለፉ ሰባት እቲ ኩነታት ባዕሉ ንዓኦም ዝጠልብ ስለዝኾነ መብዛሕትኦም ኣብ ስራሕ ተዋፊሮም ይርከቡ ክብሉ ምላሾም ሂቦም፡፡ሓንቲ ሃገር ወሳናይ ዝኾነ ዕብየት እተምፅእ ብቴክኒክን ሞያን ዝሰልጠነ ሓይሊ ሰብ ክህልዎ ከሎ እዩ፡፡  ዕውት እዩ ነይሩ ስለዚ እቲ 80 ሚኢታዊ ናብ ትምህርትን ስልጠናን ቴክኒክን ሞያን ክኣቱ ብምግባር ንሃገሩ ወሳናይ ተራ ዝፃወት ብቑዕ ሓይሊ ሰብ ክነፈሪ ኢና ክብሉ እቶም ሓላፊ ኣረዲኦም፡፡ ኣብ  ኣፈፃፅማ ከይዲ ስራሕ ምምሃር ምስትምሃር 2002 ዝነበሩ ፀገማት ብምውጋድ ኣብ 2003 ናይ ኣካላት ኣመራርሓን መምህራንን ዓቕሚ ብምዕባይ ኣብ ዕዳጋ ጠለብ ዘለዎ፣ ዓለም ለኸ ተወዳዳራይ ዝኾነ ንሃገሩ ተሩኡ ዝፃወት ቡቕዕ ሓይሊ ሰብ ክነፈሪ ኢና ክብሉ ገሊፆም፡፡ 
Technology,ኣብ መፅናዕትን ምርምርን ዘተኮሩ ስራሕቲ ብምስራሕ ፅሬት ትምህርቲ ንምምሕያሽ ተዋዲዶም ከምዝሰርሑ ኣብ ከተማ ዓድዋ ኣብ ዝተኻየደ ዋዕላ ሃገራዊ መፅናዕቲ ዝተሳተፉ ወከልቲ ዝተፈላለያ ዩኒቨርስቲታትን ኮሌጃትን ገሊፆም፡፡ ኣብ መፅናዕትን ምርምርን ዘተኮሩ ስራሕቲ ብምስራሕ ፅሬት ትምህርቲ ንምምሕያሽ ተዋዲዶም ከምዝሰርሑ ኣብ ከተማ ዓድዋ ኣብ ዝተኻየደ ዋዕላ ሃገራዊ መፅናዕቲ ዝተሳተፉ ወከልቲ ዝተፈላለያ ዩኒቨርስቲታትን ኮሌጃትን ገሊፆም፡፡ ብኮሌጅ መምህራን ዓድዋ ዝተዳለወ 5ይ ዋዕላ ሃገራዊ መፅናዕቲ ተሳሊጡ፡፡ኮሌጅ መምህራን ዓድዋ ኣብ ዘዳለዎ 5ይ ዋዕላ ዓመታዊ ሃገራዊ መፅናዕቲ ዝተሳተፉ ካብ ዩኒቨርስቲታት መቐለ፣ ኣኽሱምን ዓድግራትን ኮሌጃት መምህራን ዓብይ ዓድን ዓድዋን ዝተውፃእፅኡ ሙሁራት ከምዝበልዎ፣ ኣብ ትግራይ ንምርግጋፅን ዝሓሸ ፍልጠት ዝወነነ ተማሃራይ ንምፍራይን ክሳብ ታሕቲ ብምውራድን ፅንዓት ብምክያድን ተዋዲዶም ክሰርሑ እዮም፡፡ካብ ዩኒቨርስቲ ዓዲ ግራትን ኮሌጅ መምህራን ዓብይ ዓድን ዝመፁ መምህር ተኽለብርሃን በርሀ ኣይተ ክፍለ ገ/ክረስቶስን ፅሬት ትምህርቲ ንምርግጋፅ ዝስርሑ ዘለዉ መፅናዕቲታት ዘተባብዑ እኳ እንተኾኑ ክሳብ ታሕቲ ወሪድካ ንፀገማት ፍታሕቲ ዝኾኑ ዕምቆት ዘለዎም መፅናዕትታት ኣብ ምክያድ ግና ዝተርፍ ነገር ኣሎ፡፡ 
Technology,ብኮሌጅ መምህራን ዓድዋ መዳለውነት ዝቐረቡ መፅናዕታት ንቐፃሊ ንዝስርሑ መፅናዕትታት በሪ ዝኸፈቱን ፀገማት ፅሬት ትምህርቲ ንምፍታሕ ዝሕግዙን ከምዝኾኑ ዝገለፁ እዞም መሰረት ንቅስሚት በቢዩኒቨርስቶምን ኮሌጆምን ተዋዲዶም ከምዝሰርሑ ኣረጋጊፆም፡ ዲን ኮሌጅ መምህራን ዓድዋ ኣይተ ወሃብ ኑርሑሴን ዕላማ እዚ 5ይ ዋዕላ ዓመታዊ ሃገራዊ  መፅናዕቲ ኣብ ከይዲ ምምሃር ምስትምሃር ዘጋጠሙ ፀገማት ብምምልኻት ፅሬት ተምህርቲ ንምርግጋፅን ተሞክሮ ንምልውዋጥ ከምዝኾነ ገሊፆም፡፡  ኣብዚ ዋዕላ ኣብ ከይዲ ምምሃር ምስትምሃርሓገዝቲ ዝኾኑን ትምህርቲ ተንከፍ 10 ዝተፈላለዩ መፅናዕቲታት ብሙሁራት ዩኒቨርስትን ኮሌጃትን ከምዝቐረቡ ዝሓበሩ ኣይተ ወሃብ ብፍላይ ኣብ ተማሃሮ ዝረኣ ዘሎ ፀገም ኣጠቓቕማ ቋንቋን መፍትሒኡን ብዝርዝር ቀሪቡዩ፡፡ ተወካሊ ቢሮ ትምህርቲ ክልል ትግራይ ኣይተ ክንፈ ፍስሃ ከምዚ ዓይነት ዋዕላ ፅሬት ትምህርቲ ንምርግጋፅን እቲ ክልል ኣብ ትምህርቲ ዝሓዙ ናይ ምስፋሕ ስትራቴጅን ንምስላጥ ሓጋዚ ከምዝኾነን ዩኒቨርስቲታትን ኮሌጃትን ዝጀመርኦ ስራሕ ኣጠናኺረን ብምቕፃል ርኡይ ተሳትፎ ክገብር ፀዊዖም፡፡ ኣብ መፅናዕትን ምርምርን ዘተኮሩ ስራሕቲ ብምስራሕ ፅሬት ትምህርቲ ንምምሕያሽ ተዋዲዶም ከምዝሰርሑ ኣብ ከተማ ዓድዋ ኣብ ዝተኻየደ ዋዕላ ሃገራዊ መፅናዕቲ ዝተሳተፉ ወከልቲ ዝተፈላለያ ዩኒቨርስቲታትን ኮሌጃትን ገሊፆም፡፡ኣብዚ ን2 መዓልትታት ዝተኻየደ ዋዕላ ካብ ዝተፈላለየ ዩኒቨርስታት ኮሌጃትን ክልልና ዝመፁ ሙሁራት፣ ሓለፍቲ ኣብያተ ፅሕፈት ትምህርቲ ወረዳታት፣ ርእሳነ መምህራን፣ ኪኢላታት ትምህረትን ስፐርቫይዘራትን ብሓፈሻ ልዕሊ 70 ተሳታፈቲ ተረኺቦም እዮም፡፡    
Technology,ኣብ መንጎ ኣብያተ ትምህርቲ ዘለው ብሉፃት ተመክሮታት ብቀፃልነት ክወራረሱ ብምግባር ፅሬት ትምህርቲ ንምርግጋፅ ሰፋሕቲ ስርሓቲ የሳልጥ ከምዘሎ ቤት ፅሕፈት ትምህርቲ ወረዳ ጋንታ ኣፈሹም ኣፍሊጡ፡፡ሰራዊት ልምዓት ኣብያተ ትምህርቲ በቢብርኩ ብምፍጣር ኣቢልካ ፅሬት ትምህርቲ ብቐፃልነት ንክረጋገፅ ይግበር ኣብ ዘሎ ሰፊሕ ፃዕሪ ዛጊድ ዕውት ውፅኢት ከምዝተረከበ ሓላፊ ቤት ፅሕፈት ትምህርቲ ወረዳ ጋንታ ኣፈሹም ኣይተ ገ/መድህን ስዩም ኣፍሊጦም፡፡ንምርግጋፅ ፅሬት ትምህርቲ ኣገደስቲ እታወታት ተባሂሎም ዝተነፀሩ ፓኬጃት ትምህርቲ ብመስርሕ ኔት ወርክ ክቃነዩ ብምግባር ኣብያተ ትምህርቲ ማእከላት ብሉፅ ተመክሮን ፅንዓትን ይኾና ከምዘለዋ ዝገለፁ ኣይተ ገ/መድህን ኣብ ከይዲ ትግበራ ንዘጋጥሙ ማሕንቆታት ነፂርካ ንምፍታሕ ዝሕግዝ ስልጠና መዕበይ ግንዛበ ንልዕሊ 35 ሽሕ ማሕበረ ሰብ ኣብያተ ትምህርቲ ከምዝተወሃበ ኣብሪሆም፡፡ብፍላይ ድማ ዝተፈላለዩ መድረካት ተመክሮ ብምድላው ብሉፃት ስራሕቲ ኣብያተ ትምህርቲ ክውራረሱ እናተገበረ ከምዝኾነን ነዚ ስዒቡ ዝርከብ ዘሎ ውፅኢት ንምርግጋፅ ፅሬት ትምህርቲ ዝግበር ንዘሎ ዝተዋደደ ምንቅስቃስ ዝያዳ የጎልብቶ ከምዘሎን እቶም ሓላፊ ወሲኮም ገሊፆም፡፡ኣብዚ ከይዲ ብመስርሕ ኔት ወርክ ዝተሃነፁ ሰራዊት ልምዓት ቤት ትምህርቲ ብምፍጣርን 6 መርሃ ግብሪታት ትምህርቲ ብምትእትታውን ብልፅቲ ዝኮነት 1ይ ብርኪ ቤት ትምህርቲ ለቓይ ማእከል ብሉፅ ተመክሮ ኮይና ሓጋዚ ግደ ተበርክት ከምዘላ'ውን ኣይተ ገ/መድህን ሓቢሮም፡፡ርእሰ መምህር 1ይ ብርኪ ቤት ትምህርቲ ለቓይ መምህር ተወልደ ማሕራይ ብወገኖም ንምርግጋፅ ፅሬት ትምህርቲ ኣገዳሲ ብፅሒት ዘለዎም ማሕበረሰብ ኣብያተ ትምህርቲ ብልዑል ርእሰ ምትእምማን ቆሪፆም ናብ ተግባራዊ ስራሕ ብምእታዎም ብሉፅነት ቤት ትምህርቲ ክረጋገፅ ከምዝከኣለ ኣብሪሆም፡፡
Technology,ኣብ ሕሉፍ ዓመታት  ብምግምጋም ኣብ ወረዳ ጐሎ መኸዳ ኣብ ዘመን ትቲ  2003  ፅርየትን ሽፋንን ትምህርቲ ንምርግጋፅ ምስ ወለዲ፣ መምህራን ተምሃሮን   መድረኽ ዘተ ትምህርቲ ብምክያድ ኣብ ሓደ ምርድዳእ ተበፂሑ፡፡ሓላፊ ቤት ፅሕፈት ትምህርቲ  ወረዳ ጉሎ መኸዳ ኣይተ ክብሮም ተወልደ  ኣብ ዝሓለፈ ዓመት ሞዴል ቤት ትምህርቲ ኣብ ምፍጣር፣ ኣብ 8ይን 10ይን ክፍሊ ዝሓሸ ውፅኢት ኣብ ምምዝጋብ፣ብወገን መምህራንን ተምሃሮን  ንከይዲ ምምሃር ምስትምሃር ዝሕግዙ ኣብ ናውቲ ኸባቢ  ዝተመስረቱ ምህዞታት ኣብ ምትእትታው ዝሓሸ ምንቅስቃስ ምንባሩ ምስ ገለፁ ኣብ ምፍጣር ልምዓታዊ ሰራዊት፣ምቅናስ መጠን ምቁራፅ ተምሃሮ፣ ኣብ ሃገራዊ ፈተና ኣብ 12 ክፍሊ  ዝለዓለ ነጥቢ ኣብ ምምፃእ ግና ተወሳኺ ፃዕሪ ከም ዝሓትት ኣብሪሆም፡፡ መድረኽ ዘተ ማሕበረሰብ ቤት ትምህርቲ ኣብታ ወረዳ ኣብ ዝርከባ 49 ኣብያተ ትምህርቲ እናተኻየደ እንትኸውን እቲ ተቐሚጡ ዘሎ ሸቶ ንምዕዋት ህዝቢ፣ ተምሃሮ፣ መምህራን ኣመራርሓን ዝለዓለ ተሳትፎ ክገብሩ ኣተሓሳሲቦም፡፡ ሙ/1ይ ብርኪ ቤት ትምህርቲ ፍቃዳ ኣብ እተካይዶ ዘላ መድረኽ ዘተ ማሕበረሰብ መሰረት ገይሮም ር/መምህር እዛ ቤት ትምህርቲ መምህር ኣማንኤል ገ/እግዚኣብሄር ዘተ ማሕበረሰብ ቤት ትምህርቲ ኣብ ምርግጋፅ ፅሬት ት/ቲ ልዕል ግደ ከምዘለዎ ገሊፆም፡፡ ትምህርቲ ካብ ካሊእ ሴክተር ዝፈልዮ ብዙሓት ሰብ እጃም ዘለውዎ ብምኳኑ  ኣብዚ ሒዝናዮ ዘለና ዓመት ኩሉ በዓል እጃም ነናቱ ወሲዱ ብምስራሕ ትሕቲ 50 ዘምፅእ ተምሃራይ ንከይህሉ ፃዕሪ ከምዘድሊ ኣብሪሆም፡፡ ኣተሓሒዞም ምቅድዳሕ ናብ ዚሮ ክወረድ፣  መምህራን ምምላእ፣ብኽነት ክፍለ ግዜ ብምቅናስ ፓርላማ ተምሃሮ ምጥንኻርን ዝደግም ተምሃራይ ንከይህሉ ኣበርቲዖም ከምዝሰርሑ ኣረጋጊፆም፡፡ ኣብቲ መድረኽ ኣመራርሓ ትምህርቲ፣ ርእሳነ መምህራን፣መምህራንን ወመሕን ዝተሳተፉ እንትኾኑ ነቲ ተምሃራይ ከብቕዕ ዘኽእል ናውቲ ኣለናዶ፣ትሕዝቶ መፃሓፍትና ነቲ ሸቶ ዘተግብሩ ድዮም፣ ሕድ ሕድ መምህር ነናይ ባዕሉ ሕቶ ስለዘውፅእ ንምግምጋም ኣየፀግምን ዶ፣ ወዘተ ዝበሉ  ስግኣታት ተላዒሎም ካብ መድረኽ ምላሽ ተውሂብዎም እዩ፡፡
Technology,ኣብ ሃገርና ዘሎ ድሕረትን ድኽነትን ምንካይ ክካኣል ተግባራዊ ምኳን ዝጀመረ ጉዕዞ ስግግር ለውጥን ዕብየትን ቀፃሊ 5 ዓመት ኣብ ፍፃመ ንምብፃሕ ልዑል ተሳትፎ ኪኢላ ሓይሊ ሰብ ከምዝጠልብ ተገሊፁ እዚ ዝተገለፁ ኣብ ዞባ ደቡብ ትግራይ ዝርከብ ማእኸል መሰልጠኒ ሞያ ቴክኒክን ከተማ ኮረም ብስሩዕን ምሸታዊ ንመበል እዋን ብብርኪ 3ን 4ን ብተግባር ክልስ ሓሳብ ትምህርቶም ክከታተሉ ዝፀንሑ 182 ደቂ ኣንስትዮ ዝርከባሉ 355 ተምሃሮ ስነ-ስርዓት ምረቐአም ኣብ ዝተኻየድሉ እዋን እዩ፡፡ሓላፊ ማእኸል መሰልጠኒ ሞያን ቴክኒክን ከተማ ኮረም ኣይተ መኮነን ካሕሳይ ኣብ መኽፈቲ እቲ ስነ ስርዓት ምረቓ ከምዝገለፅዎ እቲ ማእኸል ካብ ዝተጣየሸ 1990 ዓ.ም 1222 ደቂ ኣንስትዮ ዝርከባሉ 3345 ተምሃሮ ብዝተፈላለዩ ዓይነታት ቴክኖሎጂ ብምስልጣን ብደረጃ ክልልን ሃገርን ዝነበረ ህፅረት ማእኸላይ ኪኢላ  ብምቅላል ኣብ ልምዓት ከባቢ ብምስታፍ ዓርሶም ተረባሕ ክኾኑ ከምዝገበረ ኣፍሊጦም፡፡ ናይ ሐዚ ተመረቕቲ እቲ ማእኸል መሰልጠኒ ብዘመዝገቦ ብቅዓትን ብሄራዊ ክልላዊ መንግስቲ ትግራይ ብዝሃቦ ቆላሕታ ብኣወዳድባ፣ ብሓይሊ ሰብ፣ መሸጣዊ ናውትታትን ፋይናንሳዊ ዓቕሙ ተጠናኺሩ ብብርኪ 3፣ 10፣ብብርኪ 4 ድማ 9 ዓይነታት ቴክኖሎጂ ከይዲ ምምሃር ምስትምሃር ክህብ ሙሉእ ኣፍልጦ ኣብዝረኸበሉ ንፈለማ እዋን ንምረቓ ምብቀዖም ኣይተ መኮነን ሓቢሮም፡፡
Technology,ናይቲ ዕለት ክብሪ ጋሻ ከንቲባ ከተማ ኮረም ኣይተ ገ/ህይወት ኣብርሃ ብወገኖም ሰልጠንቲ ተሳትፎ ኪኢላ ሓይሊ ሰብ ብበዝሒ ዝሓትትን ተግባራዊ ምኳኑ ዝጀመረ ጉዕዞ ስግግር ለውጥን ዕብየትን ቐፃሊ 5 ዓመት ሃገርና ንምረቓ ምብቐዖም ከም ፍሉይ ኣጋጣሚ ብምውሳድ ዝተሓንፀፁ ትልሚ ኣብ ፍፃመ ክብፅሕ ዜግነታዊ ግቡኦም ከምዝግቡ ትፅቢት ከምዝግበረሎም ኣፍሊጦም፡፡ እቲ ማእኸል መሰልጠኒ ክሳዕ ሐዚ ከይዲ ምምሃር ምስትምሃር ክህበሎም ዝፅንሐ ብቆርቆሮ ዝተሃነፁ ወርክ ሾፓት ሎሚ ዘበን ናብ ህንፃ ምቅያር ክከኣል ብሄራዊ ክልላዊ መንግስቲ ትግራይ 3 ሚሊየን 535 ሽሕን 570ብር ካፒታል ባጀት ከምዝመደበን ካብቲ ወረዳ ትፅቢት ዝግበረሉ ልዕሊ 1.2 ሚሊየን ብር ንምትእኽኻብ ኣብ ቀረባ ነበርቲ፣ ተወለድትን ፈተውቲ ዘሳተፈ መድረኽ ስለዝኮየድ ትሕብብሮም ከይፍለዮም ከንቲባ ገ/ህይወት ኣብርሃ ፀዊዖም፡፡ብ3 ዘፈራትን 16 ዓይነታት ትምህርቲ ቴክኖሎጂ ካብ 1ይ ክሳብ 3ይ ንዝወፁ ንፉዓት ተምሃሮ ስድራ ተመረቕቲ፣ ካብ ዝተፈላለዩ ከባቢታት ዝመፁ ዑዱማት ኣብ ዝተረኸብሉ ዝተዳለወሎም ናይ መተባብዕን ሽልማት ወረቐት ምስክር ካብ ሓላፊ ቤት ፅሕፈት ከተማ ልምዓተን ንግድን ኢንዳስትርን ከተማ ኮረም ኣይተ በላይ ካሕሳይ ከምዝተቐበሉ ንምፍላጥ ተኻኢሉ፡፡
Technology,"ኣብ 2005 ዓ.ም ኣብ ኩለን ኣብያተ ትምህርቲ ትግራይ መፃሕፍቲ ንኩሉ ተምሃራይ ሓደ ንሓደ ክበፅሕ ምስ ሚኒስትር ትምህርቲ ብምትሕብባር ሰፊሕ ስራሕ ይስራሕ ምህላዉ ቢሮ ትምህርቲ ትግራይ ኣፍሊጡ፡፡ኣብ ቢሮ ትምህርቲ ትግራይ ኣብ ኣውራ ከይዲ ስራሕ ምድላውን ትግበራን ስርዓት ትምህርቲ ኬዝ ማናጀር ምድላውን ትግበራን ኣይተ ሰለሙን ሕሉፍ ምስ ሚኒስቴር ትምህርቲ ብምትሕብባር መፃሕፍቲ ብምሕታም ናብ ወረዳታት ይከፋፈል ከምዘሎን ን2005 ዓ.ም 1ን1 ንምብፃሕ ይሰራሕ  ምህላውን ገሊፆም፡፡ ብፅሬትናን ትሕዝተኦምን ደረጀኦም ዝሓለወ መምሃሪ መፃሕፍቲ፣ ምስ ሳይንስን ቴክኒዮሎጂን ዝዛመዱ፣ ምስ ብትሕዝቶ ኣቀራርባን ብርኪ ሕትመትን ዝሓሸ መፃሕፍቲ ንምቅራብ ፃዕሪ ይግበር ከምዘሎ ኣይተ ሰለሙን ይገልፁ፡፡ መፅሓፍ ኣብ ፅሬት ትምህርቲ ሓደ እታዎት ብምኾኑ ንፅሬት ትምህርቲ ዝለዓለ ግደ ከምዘለዎ ዝገለፁ ኣይተ ሰለሙን ነቲ ዘሎ ዋሕዲ ንምምላእ ብደረጃ ክልል ውን 26 ሚልዮን ብር ወፃኢ ብምግባር ኣብ ውሽጢ ዓዲ ዳግም ሕትመት ይካየድ ምህላዉ ገሊፆም፡፡ እቶም ኣብ ወፃኢ ተሓቲሞም ዝመፁ መፃሕፍቲ ሚኒስቴር ትምህርቲ ብትካል ኣሓታሚ ኣስቴር ነጋ ኣቢሉ ዝሕተሞ እንትኮን ዋና ኣካያዲ ስራሕ እቲ ኣሓታሚ ትካል ኣይተ ዘነበ ደነቀ ትካሎም ብፅሬት ኣሓቲሙ ምቅራብ ምጅማሩ ሓቢሮም፡፡ ትርጉም፡- ""እዞም መፃሕፍቲ ካብቲ ናይ ቀደም ዝፈልዮ ዓለም ለኸ ደረጅኦም ዝሓለዉ ኮይኑ ብቀሊሉ ዘይቅደዱን መሸፈኒኦም ዘይብንቀርን እዩ፡፡ "
Technology,"ኣማካሪ ትካል ኣሕታሚ ኣስቴር ነጋ ኣይተ ጌታቸው በለጠ መንግስቲ ኢትዮጵያ ኣብ ትምህርቲ ዝሓዞ መደብ ከዕውት ዝገብሮ ዘሎ ፃዕሪ ንፅሬት ትምህርቲ ግዲኡ ልዑል ምኾኑ ገሊፆም፡፡እዞም መፃሕፍቲ ንነዊሕ ጊዜ ዘገልግሉ ኮይኖም ከምዝተዳለወን ኣብ መወዳእታ 2004 ዓ.ም ኩሎም ኣትዮም እንትከፋፈሉን ብክልል ዝዳሎ ዘሎ ተወሳኺ ሕትመት እንትጠቃለልን ኣብ ምምሃር ምስትምሃር ዝነበረ ፀገም ከምዝቃለልን ተገሊፁ እዩ፡፡ ትርጉም፡- ኣብ ታሪክና ንመጀመርታ እዩ እዚ ፕሮጀክት ዓብይ እዩ፡፡ መንግስትና ክምስገን ኣለዎ፡፡  ኣብዚ መፅሓፍ ምድላው ዝተሳተፉ ኣብዛ ሃገር ዘለዉ ዓበይቲ ናይ ትምህርቲ ምሁራት እዮም፡፡ ደረጅኡ ዝሓለወ መምሃሪ መፅሓፍ ናይ ምድላው ዓቅሚ እዛ ሃገር ናብ ዝለዓለ ብርኪ ዘብፅሕን ፅቡቅን እዩ""፡፡ እዞም መፃሕፍቲ ንነዊሕ ጊዜ ዘገልግሉ ኮይኖም ከምዝተዳለውን ኣብ መወዳእታ 2004 ዓ.ም ኩሎም ኣትዮም እንትከፋፈሉን ብክልል ዝዳሎ ዘሎ ተወሳኺ ሕትመት እንትጠቃለልን ኣብ ምምሃር ምስትምሃር ዝነበረ ፀገም ከምዝቃለልን ተገሊፁ እዩ፡፡    ምክትል ርእሰ መምህር ሃፀይ የውሃንስ ቤት ትምህርቲ መሰናድኦ መምህር ታደሰ ኣዳላዊ እቶም መፃሕፍቲ ካብ ዓሚ ጀሚሮም ናብቲ ቤት ትምህርቲ በፂሖም ይጥቀምሎም ከምዘለዉን ካብቲ ናይ ቀደም ኣፈላላይ ከምዘለዎን ንፅሬት ትምህርቲ ወሳኒ ምኻኑ ገሊፆም፡፡ ዋና ናይ ሓደ መፅሓፍ  ፅቡቅ እዩ ተምሃራይ ሃመልማል ብርሃኑ ተምሃራይ መሰናድኦ ቤት ትምህርቲ ሃፀይ ዮውሃንስ 12 ክፍሊ ኮይኑ እቶም ሓደሽቲ መፃሕፍቲ ካብቲ ቀደም ዝፈልጦ ዝሓሸ ምኻኑ ሓቢሩ፡፡ብጣዕሚ ብዙሕ መፃሕፍቲ ማለት እዩ፡፡       "
Technology,ኣብ 2ይ ብርኪ ኣብያተ ትምህርቲ ፅሬት ትምህርቲ ብምርግጋፅ መሃዝን ተመራማራይን ተማሃራይ ንምፍጣር ብመልክዕ ሰራዊት ተወዲቦም ከምንዝንቐሳቐሱ ኣመራርሓ ወረዳታት ኪኢላታት ትምህርትን ርእሰ መምህራን ዞባ ማእኸል ትግራይ ገሊፆም፡፡ ኩለን 2ይ ብርኪ ኣብያተ ትምህርቲ ናብ ደረጃ ሞዴል ንምምፃእ ከምዝሰርሐን ኣረጋጊፆም፡፡እዞም ካብ 12 ወረዳታት ዝተውፃፅኡ ልዕሊ 100 ዝኾኑ ኣመራርሓ ወረዳታት፣ ርእሰ መምህራን፣ ኪኢላታት ትምህርትን ኣብ ወረዳ ኣሕፈሮም ከተማ እንትጮ ብደረጃ ዞባ ኣብ ዝተኻየደ ምስፋሕ ብሉፃት ተሞክሮታት 2ይ ብርኪ ኣብያተ ትምህርቲ እቲ ዞባ ኣመልኪቱ ኣብ ዝተኻየደ ዋዕላ ከምዝገለፅዎ፣ ፅሬት ትምህርቲ ንምርግጋፅ ኣብ ሰብኣዊ ሓይሊ ዘሎ ፀገም ኣተሓሳስባ፣ ቑርፀኝነትን ተወፋይነትን መሊኦም ብምቕራፍ ኣብያተ ትምህርቶም ሞዴል ኮይነን ዝሓሸ ፍልጠት ዝወነነ ተማሃራይ ንምፍራይ ኣበርቲዖም ክሰርሑ እዮም፡፡ልምዓታዊ ሰራዊት ትምህርቲ ንምህናፅ ዝተጀመሩ ስራሕቲ ዝያዳ ብምጥንኻር ኩለን ካልኣይ ብርኪ ኣብያተ ትምህርቲ ኣብ ዝቕፅሉ ኣዋርሕ ናብ ደረጃ ሞዴል ንምምፃእ ከምዝረባረቡ ዝገለፁ እዞም ተሳተፍቲ ብፍላይ ኣብ ኣተሓሳስባ ዘሎ ክፍተት መሊኦም ብምውጋድ ለውጢ ንምምፃእ ከምዝቃለሱ ኣብ ዘውፅእዎ ቅዋም መግለፂ ኣመልኪቶም፡፡ኣማኻሪ ማሕበራዊ ልምዓት ዞባ ማእኸል ትግራይ ኣይተ ግደይ በርሀ ኣብቲ ዞባ ኣብ ዝርከባ ካልኣይ ብርኪ ኣብያተ ትምህርቲ መደባት ትምህርቲ ብመልክዕ ሰራዊት ንምፍፃም ዝረኣ ዘሎ ተበግሶ ምስ ሕሉፍ ዓመት እንትነፃፀር ዝሓሸ ለውጢ ከምዘለዎን ይኹን እምበር ሕዚውን ብውፅኢት ክዕቐን ኣለኒ ዝብል ኣተሓሳስባ ገና ከምዝተርፍ ኣብ ዝተገበረ ዳህሳስ መፅናዕቲ ከምዝተረጋገፀ ገሊፆም፡፡ኣብ ኣብያተ ትምህርቲ ዘሎ ሰብኣዊ ሓይሊ ቐንዲ ፍልፍል ፅሬት ትምህርቲ ጌርካ ኣብ ምውሳድ ክፍተት ከምዘሎን ናብ እታወታት ምስባብ ከምዝርኣ ኣብ ዝተካየደ ዳህሳስ ከምዝተረጋገን ዝሓበሩ ኣይተ ግደይ ኣብ ገለ ኣብያተ ትምህርቲ ኔት ወርክ ተማሃሮን መምህራንን ብምፍጣር ለውጢ ንምምፃእ ዝግበር ዘሎ ፃዕሪ ዘተባብዕ ከምዝኾነን ኣብዚ መዳይ እንትጮ 2ይ ብርኪ ቤት ትምህርቲ ከም እትምቀለን ገሊፆም፡፡
Technology,ኣብቲ ዞባ ካብ ዝርከባ 35 መሰናድኦን ካልኣይ ብርኪ ኣብያተ ትምህርትን ኣብዚ ሕዚ እዋን እተን 19 ኣብያተ ትምህርቲ ሙሉእ ሞዴልን እታ 13 ድማ ናብ ደረጃ ሞዴል ዝተቐራረበ ከምዝኾና ዝሓበሩ እቶም ኣማኻሪ ኣብዝቕፅል መጠቓለሊ ዓመት ኩለን ካልኣይ ብርኪ ናብ ሞዴል ንምምፃእ ይሰርሕ ከምዘሎ ተዛሪቦም፡፡
Technology,ኣብቲ ዋዕላ ዝተረኸቡ ዋና ኣማሓዳሪ ዞባ ማእኸል ትግራይ ኣይተ ተወልደ ገ/ፃድቃን እዞም ሕዚ ዝረኣዩ ዘለው ብመልክዕ ሰራዊት ናይ ምፍፃም ስራሕቲ ውፅኢት ደገፍ ዝሓለፈ ዓመት ከምዝኾነን ኣብዚ መዳይ ዩኒቨርስቲ ኣኽሱምን ካልኦት ኮሌጃት ደገፎም ዕዙዝ ከምዝነበረ ገሊፆም፡፡
Technology,ኣብ ትምህርቲ ሰራዊት ከይሃነፅካን ፅሬት ትምህርቲ ከየረጋገፅካን ዝመፅእ ምዕባለ ከምዘየለ ዝሓበሩ ኣይተ ተወልደ ኣብዚ ኩሉ መዳርግቲ ኣካል፣ ተማሃሮ፣ ወለዲ መምህራን ብሓባር ክረባረቡ ከምዝግባእ ኣመልኪቶም፡፡
Technology,ኣብዚ ካብ 26 መጋቢት ጀሚሩ ንክልተ መዓልቲ ዝተኻየደ ዋዕላ ካብ ኩለን ወረዳታት ዝመፁ ኪኢላታት ትምህርቲ ር/መምህራን፣ ኣመራርሓ ወረዳን ዞባን ተወከልቲ ዩኒቨርስቲ ኣክሱም ኮሌጅ መምህራን ዓድዋን ዓ/ድን ተረኺቦም እዮም፡፡
Technology,ዓመታዊ ፌስቲቫል ኣብያተ ትምህርቲ ወረዳ ደጉዓ ተምቤን ኣብ ከተማ ሃገረ ሰላም ተኻይዱ፡፡   ብዝተፈላለዩ ፅምብላት ክኽበር ዝቐነየ ዓመታዊ ፌስቲቫል ኣብያተ ትምህርቲ ወረዳ ደጉዓ ተምቤን ካብ ዝተፈላለያ ኣብያተ ትምህርቲ ዝተሳተፍሉ ምርኢት ፈጠራ ተምሃሮን መምህራንን ንምርኢት ብምቕራብን ንተዓወቲ ሽልማት ብምሃብን ኣብ ሃገረ ሰላም ሙሉእ ቀዳማይ ቤት ትምህርቲ ተሳሊጡ፡፡ ኣብ መዕፀዊ ዓመታዊ ፌስቲቫል ትምህርቲ ዝተረኸቡ ዋና ኣማሓዳሪ ወረዳ ደጉዓ ተምቤን ኣይተ ሓዱሽ ኣበበ ኣብ ፓኬጅ ትምህርቲ ዘለው 6 መርሀ ግብሪ ተግባራዊ ንምግባር ተምሃሮን መምህራን ምስ ሕ/ሰብ ተዋዲዶም ብዘካየድዎ ፃዕሪ ዝሓሸ ዝላ ክምዝገብ ኪኢሉ እዩ ብምባል ብቐፃላይ ዓመት ካብዚ ዝበለፀ ንምስራሕ ድማ እቲ ዝተጀመረ ዝተዋደደ ፃዕሪ ተጠናኪሩ ክቅፅል ፀዊዖም፡፡ ፀገማት ኣብያተ ትምህርቲ ኣብ ምፍታሕ፣ቁፅሪ ዘቋርፁን ዝደግሙን ተምሃሮ ምቅናስን ዝሓሸ ብምስራሕን ኣብ ምርግጋፅ ፅሬት ትምህርቲ ወረዳና ዝበለፀ ውፅኢት ኣርኪቡልና ኢዩ ዝበሉ ሓላፊ ቤት ፅሕፈት ትምህርቲ ወረዳ ደጉዓ ተምቤን ኣይተ ጐይተኦም ታፈረ ተምሃሮን መምህራንን ዘርኣይዎ ዝነኣድ ውፅኢት ፈጠራ ናይዚ ውፅኢት እዩ ኢሎም፡፡ኣብ መወዳእታ ንተዓወቲ ተምሃሮ ብሉፃት መምህራንን ሞዴል ኣብያተ ትምህርትን ሽልማት ብምሃብ ፌስቲቫል ትምህርቲ ወረዳ ደጉዓ ተምቤን ተዛዚሙ፡፡
Technology,ኢናክ ሃርድዌር ቴክኒዮሎጂ ኮሌጅ ብደረጃ 4 ዘምሃሮም 76 ተመሃሮ ንፈለማ እዋን ብዲፕሎማ ኣመሪቑ፡፡ ዲን ኢናክ ሃርድዌር ቴክኖሎጂ ኮሌጅ ኣይተ ሃፍቶም ተስፋስላሴ ምምራቅ እቶም ተምሃሮ እንተበስሩ ኣብ ዘስምዕዎ ዘረባ ድኽነትን ድሕረትን ንምውጋድ ኣብ ክልልና ዘሎ ሕፅረት በቲ ሞያ ዝተመሃረ ሓይሊ ሰብ ንምንካይ ዝለዓለ ግደ ስለዘለዎም ተመረቅቲ ግቡኦም ክፍፅሙ ኣገንዚቦም፡፡ናይቲ ዕለት ናይ ክብሪ ጋሻ ምክትል ከንቲባን ስራሕ ኣካያዲ ዋና ግልጋሎት ከተማ መቐለ ኣይተ ኪዱ ሃይለዝጊ ብትምህርቶም ፀብለልታ ንዘርኣዩ ሽልማት ምስሃቡ ብቴክኖሎጂ ዝማዕበለ ሓይሊ ሰብ ብምፍራይ ኮሌጃት ውልቀ ዝለዓለ ኣስተዋፅኦ ይገብራ ከምዘለዋን መንግስቲ ኣብ ጐኒ እተን ኮሌጃት ኮይኑ ዘድሊ ደገፍ ከምዝገብርን ገሊፆም፡፡ምክትል ሓላፊ ቤት ፅሕፈት ትምህርቲ ከተማ መቐለ ኣይተ ፍስሃ ታደሰ ብወገኖም ንተመረቕቲ ሰርትፊኬት ዝሃቡ እንትኾን ተመረቅቲ ብፅገና ፎቶ ኮፒ ሜሽን፣ ፕሪንተር፣ ኮምፒተር፣ፕሮጀክተርን ካልኦትን ብደረጃ 4 ብዲፕሎማ ዝተመረቑ እዮም፡፡ ኢናክ ሃርድዌር ቴክኖሎጂ ኮሌጅ ዝህቦ ትምህርቲ 30 ሚኢታዊ ብክልስ ሓሳብ 70 ሚኢታዊ ብተግባር ኮይኑ በቲ ሞያ ኣብ ክልልና ፈላማይ ምኳኑ ተገሊፁ እዩ፡፡ተወካሊ ተመረቅቲ ተመሃሮ ቴድሮስ በርሃ ዝረኸብዎ ትምህርቲ ናብ ሕ/ሰብ ወሪዶም ከምዘገልግልሉን ንዕብየት ሃገሮም ኣትሪሮም ከምዝሰርሑን ገሊፁ እዩ፡፡
Technology,ንተከታታሊ 5 ዓመታት ተሸላሚ ፅዋዕ ውልቐ ኮሌጃት ዝኾነ ኮለጅ ዩኒቨርስቲ ሸባ ን10ይ ግዜ ተማሃሮ ብዲግሪን ብዲፕሎማ ኣመሪቑ፡፡   ኣብ ዝሓለፉ 10 ዓመታት ብዘርኣዮ ጥንካረ ንተከታታሊ 5 ዓመታት ተሸላሚ ፅዋዕ ዝኾነ ኮሌጅ ዩኒቨርስቲ ሸባ ብዝተፈላለዩ ዓይነታት ትምህርቲ ን10ይ ግዜ ከሰልጥኖም ዝፀንሑ ተማሃሮ ብዲግሪን ብዲፕሎማን ኣመሪቑ፡፡ ፕሬዝደንት ዩኒቨርስቲ ኮለጅ ሸባ መምህር ሙሉወርቅ ኪዳነማርያም ኣብ ዕለት እቲ ምረቓ ከምዝበልዎ ተመረቕቲ ሎሚ ዘበን ዝለዓለ ሓላፍነት ሒዞም ይወፁ ከምዘለው እዩ፡፡ ሃገርና ትልሚ ዕቤት 5 ዓመት  ሓንፂፁ ንተግባራውነቱ ኣብ ትጅምረሉ ኣብዚ ሐዚ እዋን ትምረቁ ተምሃሮ ብዝሰልጠንኩምዎ ሞያ እቲ ትልሚ ንምዕዋት ክትረባረቡ ይግባእ ኢሎም፡፡ብትምህርቶም ፀብለልታ ንዘርኣዩ ተምሃሮ ሽልማት መዳልያን ፅዋዕን ዝሃቡ ናይቲ ዕለት ናይ ክብሪ ጋሻ ሓላፊ ቢሮ ዓቕሚ ህንፀት ክልል ትግራይ ኣይተ ኪሮስ ቢተው ንተመረቕቲ ዝስዕብ መልእኽቲ ኣመሓላሊፎም፡፡ ፈተና ብቅዓት መረጋገፂ /ሲ ኦ ሲ/ ዓቕሚ ተማሃሮ ዝምዘንሉ ተምሃሮ ዝሓዝዎ ፍልጠት ክንደየናይ ምኳኑ ንምፍላይ ዝኻየድ እንበር ንካልእ ከምዘይኾነ ተምሃሮ ክግንዘቡ ኣብ ዕለት እቲ ምረቓ ተገሊፁ እዩ፡፡ተመረቕቲ 10ይ ዙር ሸባ ዩኒቨርስቲ ኮሌጅ ብዲግሪ 756፣ ብዲፕሎማ 835 ብሓፈሻ 1585  እንትኾኑ ብዓይነታት ትምህርቲ ሕክምና፣ ኣይቲን ቢዝነስን ኢኮኖሚክስን ኮይኑ ካብ ጠቅላላ ተመረቕቲ 60 ሚኢታዊ ደቂ ኣንስትዮ ከምዝኾነ ንምፍላጥ ተኻኢሉ ኣሎ፡፡
Technology,ነቲ ሓገዝ ዘረከቡ ዳሬክተር ርክብ ህዝብን ኮሚኒኬሽን እቲ ትካል ኣይተ ተሾመ ብርሃኑ ብወገኖም እቲ ትካል ዝገበሮ ደገፍ ብፍልጠትን ስነ ምግባርን ዝተሃነፁ ንምፍራይ ከም ዝሕግዝ ገሊፆም፡፡ ትካል ንግዲ መርከብ ኢ/ያ  ባዕሉ ዝሃነፆ ቤት ትምህርቲ ዘለውዎ ጉድለት ብምክትታል ዓቕሙ ብዝፈቕዶ ደረጅኡ ዝሓለወ ቤት ትምህርቲ ንምግባር ድልው ከምዝኾነ ኣይተ ተሾመ ብርሃኑ ሓቢሮም፡፡ ዋና ኣማሓዳሪ ወረዳ እንዳመኾኒ ኣይተ ሃፍቱ ወላሞ ኣብቲ እዋን ከምዝገለፅዎ ትካል ንገዲ መርከብ ኢ/ያ ምስ ማህበር ልምዓት ትግራይ ብምትሕብባር ኣብ ዳስ ዝነበረት 1ይ ብርኪ ቤት ትምህርቲ ብእዋኑ ብፅሬትን ፅፈትን ናብ ህንፃ ብምቅያርን ናውቲ ትምህርትን ደንቢ ኽዳን ብምምላእ ዝገበሮ ደገፍ ብስም ህዝብን ምምሕዳር እቲ ወረዳ ናእደኦም ገሊፆም፡፡ ማህበረሰብ እቲ ቤት ትምህርቲ ምምሕዳርን ነበርቲ ጣብያ ስምረት ንመዘከርታ እቲ ትካል ብምባል 1ይ ብርኪ ቤት ትምህርቲ ትካል ንግዲ መርከብ ኢ/ያ ተባሂሉ ክፅዋዕ ምውሳኑ ዋና ኣማሓዳሪ ወረዳ እንዳመኾኒ ኣይተ ሃፍቱ ወላሞ ኣመልኪቶም፡፡
Technology,ትልሚ ዕቤትን ትራንስፎርሜሽንን ቀፀልቲ 5 ዓመታት ንምዕዋት ኣብ ምርግጋፅ ፅሬትን ሽፋንን ትምህርቲ ጠንኪርና ብምስራሕ ብፍልጠትን ክእለትን ብቁዕ ዝኾነ ተምሃራይ ንምፍራይ ዝከኣለና ክንሰርሕ ኢና ክብሉ ተሳተፍቲ ኮንፈረንስ ትምህርቲ ወረዳ ታሕታይ ኣድያቦ ገሊፆም ትካል ንግዲ መርከብ ኢ/ያ ማህበር ልምዓት ትግራይ  ካብ ዳስ ናብ ክላስ ብዝብል መሪሕ ሓሳብ ዘዳለወቶ ቴሌቶን ቃል ብዝኣቶዎ መሰረት ብልዕሊ 750 ሽሕ ብር ኣብ ወረዳ እንዳመኾኒ ጣብያ ስምረት ሓደ ሙሉእ ቀዳማይ ብርኪ ሃኒፁ ኣረኺቡ እዩ፡፡  እዚ ትካል ቤት ትምርቲ ሰሪሑ ካብ ምርካብ  ብተወሳኺ ሰራሕተኛታት እቲ ትካል ብምትሕብባር ካብ ወርሒ መሃየኦም ብዘዋፅእዎ 250ሽሕ ብር  ንልዕሊ 220 ተምሃሮን ሕድ ሕዶም ደፍተር፣ እስኪርቢቶን እርሳስን ከምኡ እውን  ደንቢ ክዳን  ከምዝሃበ   ርእሰ መ/ርት 1ይ ብርኪ ቤት ትምህርቲ ትካል ንግዲ መርከብ ኢ/ያ መ/ር ኣስኳል ገ/መስቀል ገሊፀን፡፡
Technology,ቴክኒክን ሞያን መሰልጠኒ ማእኸል ከተማ ኣክሱም ብ16 ዘፈር ሞያታት ዘምሀሮም 517 ተምሃሮ ኣመሪቑ፡፡ቴክኒክን ሞያን መሰልጠኒ ማእኸል ኣክሱም ካብ ዝጣየሽ ጀሚሩ ብዝተፈላለዩ ሞያታት ሓፂርን ነዊሕን ስልጠና ብምሃብ ልዕሊ 8000 ተምሃሮ ኣመሪቑ እዩ፡፡   ቴክኒክን ሞያን መሰልጠኒ ማእኸል ኣክሱም ብደረጃ 3ን 4ን ብምሸታዊን መዓልታዊን ዘምሃሮም 182 ደቂ ኣንስትዮ ዘርከበኦም 517 ተምሃሮ ኣመሪቑ እዩ፡፡ኣብ ከተማ ኣክሱም ኣዳራሽ ቤት ማዘጋጃ ዝተኻየደ ስነ ስርዓት ምረቓ ናይቲ መሰልጠኒ ማእኸል ስራሕ መካየዲ መምህር ገ/ኪዳን ገ/መድህን ኣብ ዝሃብዎ መብርሂ እቲ ሞያ መሰልጠኒ ብኮንስትራክሽን፣ ኢንፎርሜሽን ቴክኖሎጂ፣ ቢዝነስን ካልኦት ሞያታት እናሰልጠነ ይርከብ፡፡ኣፍቲ መሰልጠኒ ሞያን ቴክኒክን ዝማሃሩ ተምሃሮ ብዝተማሃርዎ ሞያ ብቕዓት መረጋገፂ ፈተና ከምዝወሃቦምን ዝገለፁ እቶም ስራሕ መካየዲ ቅድሚ ሕዚ ኣፍቲ ኮሌጅ ተመሪቆም ዝወፁ ተምሃሮ ብግሎም፣ ብማሕበርን ኣብ መንግስታውን ዘይመንግስታውን ትካላት ተቆፂሮም ኣብ ምስራሕ ከምዝርከቡ ገሊፆም፡፡ እዞም ሕዚ ተመሪቆም ዝወፁ ዘለው ተምሃሮ ንቀፀልቲ 5 ዓመት ክሰርሑ ተተሊሞም ዘለው ትልሚ ዕቤትን ትራንስፎርሜሽንን ኣብ ምትግባር ቅሉዕ ተግባ ከምዝህልዎም ንባዕሎም ድማ ስራሕ ፈጠርትን ዕውታትን ክኾኑ መልእኽቶም ኣሕሊፎም፡፡ነቶም ተመረቕቲ ተምሃሮ ወኪሉ መብርሂ ዝሃበ ተምሃራይ ግደይ ወ/ማርያም ብወገኑ ኣብ ሃገርና ሱር ሰዲዱ ዝፀንሐ ድኽነትን ስእነት ስራሕን ንምቕራፍ መንግስቲ ዝገብሮ ዘሎ ፃዕሪ ብምድናቅ ሕዚ ሓንፂፅዎ ንዘሎ ትልሚ ዕቤትን ትራንስፎርሜሽንን እጃሞም ከምዘወፍዩ ቃል ኣትዮም እዮም፡፡ እዚ ዕቤትን ትራንስፎርሜሽንን ትልሚ ተግባራዊ እንትገብሩ ኣብ ዝተዋፈርሉ ዓውደ ስራሕ ዝረኽብዎ እቶት ብምቁጣብ ናይ ቁጠባ ባህሎም ብምዕባይ ውሕስና ምግቢ ንምርግጋፅ ኣበርቲዖም ከምዝፅዕሩ ኣብ ዘውፅእዎ መግለፂ ኣረጋጊፆም፡፡ ኣብ መወዳእታ ኣብ ምምሃር ምስትምሃር ፀብለልታ ንዘርኣዩ ተምሃሮ ሽልማት ተዋሂቡ እዩ፡፡
Technology,ቴክኒክን ሙያን ዝሰልጠነ ሓይሊ ሰብ ብምፍራይ ስራሕቲ ምህዞን ምርምርን ትኩረት ከምዝግበረሉ ሓላፊት ማእከል መሰልጠኒ ቴክኒክን ሙያን ትምህርትን ስልጠናን ከተማ ዓድዋ መምር ኪሮስ ገሂወት ገሊፀን፡፡ቴክኒክን ሙያን ዝሰልጠነ ሓይሊ ሰብ ብምፍራይ ስራሕቲ ምህዞን ምርምርን ትኩረት ከምዝግበረሉ ሓላፊት ማእከል መሰልጠኒ ቴክኒክን ሙያን ትምህርትን ስልጠናን ከተማ ዓድዋ መምር ኪሮስ ገሂወት ገሊፀን፡፡ማእከል መሰልጠኒ ቴክኒክን ሙያን ትምህርትን ስልጠናን ከተማ ዓድዋ ብቁዓትን ብሞይኦም ዝተኣማመኑን ዜጋታት ብምፍጣር ናብራ ህዝቢ ብምምሕያሽ ድክነትን ድሕረትን ንምንካይ ልዕሊ 950 ተምሃሮ ብስሩዕን ምሸታውን ብደረጃ  ሰለስተን ኣርባዕተን የምህር ኣሎ፡፡እቲ ማእከል ዝተትሓዙ ትልሚ ዕብየትን ትራንስፎርሜሽንን ቀፀልቲ 5 ዓመታት ንምዕዋት ስራሕቲ ምህዞን ምርምርን ንምፍጣር  እጃሙ የበርክት ከምዘሎ ሓላፊት እቲ ማእከል መም/ር ኪሮስ ገ/ሂወት ገሊፀን፡፡ዛጊድ ኣብ ኢንዳስትርያል ኮንስትራክሽን ግዘን ጉልበትን ዝቁጥቡ ካብ ብርሰት ደኒ ዝከላከሉ ዝተፈላለዩ ቴክኖሎጂታት ክፈጥርን ክቀድሕን ከምዝከኣለን ዛጊድ መሕፀቢ ክዳን፣ መጨጨፊ፣ መገለሊ ማይን ካልኦት ምህዞታትን ብምፍጣር ኣብ ረብሓ  ውዒሉ እዩ ኣብ ማእከላት ቴክኒክን ሙያን ትምህርትን ስልጠናን ፅሬት ትምህርቲ ብምርግጋፅ ብክለትን ፍልጠትን ብቁዓት ዜጋ ብምፍራይ ካብ ሕርሻ ናብ ኢንዳስትሪ ዝግበር ስግግር ንምዕዋት ተምሃሮን መምህራንን ተዋዲዶም ይሰርሑ ከምዘለውን ኣብ ከተማታት ንዝረኣ  ስእነት ስራሕ ንምቅላል'ውን ንልዕሊ 900 ወገናት ሓፂር ስልጠና ብምሃብ ናብ ስራሕ ክኣትው ከምዝከኣሉ ኣረዲአን፡፡ኣብ ማእከል ቴክኒክን ሙያን ትምህርትን ስልጠናን ከተማ ዓድዋ መተሓባበሪ ከይዲ ስራሕ ምርምርን ስግግርን ቴክኖሎጂ መም/ር ገ/ማርያም ኣርኣያ ማእከላት መሰልጠኒ ማእከላይ ክእለት ዘለዎ በዓል ሞያ ብምፍራይ ድክነት ንምንካይ ዝሓዝኦ ራእይ ንምትግባር ኣብ ከይዲ ምምሃር ምስትምሃር ዝርከቡ ተምሃሮን መምህራንን ዝተፈላለዩ ቴክኖሎጂታት ክምህዙ ክኢሎም እዮም ክብሉ ሓቢሮም፡፡ኣብቲ ማእከል ዝስርሑ ዘለው ስራሕቲ ምርምርን ስግግርን ቴክኖሎጂ ብምቅፃል ሓደሽቲ ሞዴላት ናይ ምፍጣር ስራሕ ተጠናኪሩ ከምዝቅፅል ድማ መም/ር ገ/ማርያም ኣፍሊጦም፡፡
Technology,ተምሃሮ መምህራንን 2ይ ብርኪ ቤት ትምህርቲ መኾኒ ሓፅቢ ኣባይ ተሃኒፁ ግልጋሎት ምሃብ ክሳብ ዝጅምር ኣድላይ ዘበለ ደገፍ ከምዝገብሩ ኣብ ዘካየድዎ ሰለማዊ ሰልፊ ኣረጋጊፆም፡፡ተምሃሮ መምህራንን 2ይ ብርኪ ቤት ትምህርቲ መኾኒ ሓፅቢ ኣባይ ተሃኒፁ ግልጋሎት ምሃብ ክሳብ ዝጅምር ኣድላይ ዘበለ ደገፍ ከምዝገብሩ ኣብ ዘካየድዎ ሰለማዊ ሰልፊ ኣረጋጊፆም፡፡  እንኳዕ ኣብ ዕድመና ኮነ፣ኣባይ ንምግዳብ እጃምና ክናወፊ ኢና፣ሓፅቢ ኣባይ ሕዳሰ ሃገርና ኣብ ምርግጋፅ ዓብይ ተራ ኣለዎ ዝብሉን ካልኦት ጭርሖታትን ብምግዋሕ ልዕሊ 1200 ዝኾኑ ተምሃሮን መምህራንን 2ይ ብርኪ ቤት ትምህርቲ መኾኒ ኣብዚ ቅነ ኣብ ዘካየድዎ ድሙቕ ሰላማዊ ሰልፊ ዓብይ ግድብ ህዳሴ ኢ/ያ ንምህናፅ መንግስትና ዘርኣዮ ተበግሶ ከምዘሓጎሶም ገሊፆም፡፡ተምሃሮን መምህራንን 2ይ ብርኪ ቤት ትምህርቲ መኾኒ እቲ ሓፅቢ ተሃኒፁ ግልጋሎት ምሃብ ክሳብ ዝጅምር ኣድላይ ዘበለ ንዋታውን ፋይናንሳዊን ሓገዝ ከምዝገብሩን ከም መበገሲ ከዓ ኣብታ ቤት ትምህርቲ ዝርከባ 24 መምሀሪ ክፍልታት ዝመሃሩ ተምሃሮ እታ ቤት ትምህርቲ ሕድ ሕድ ተምሃራይ ካብ 8-10 ብር ብምውፃእ ሕድ ሕድ ክፍሊ ናይ 500 ብር ቦንድ ንምግዛእ ከምዝወሰኑ ብሓፈሻ ካብ ተምሃሮ ናይ 12 ሽሕ ብር ቦንድ ንምግዛእ ኣብ ሓበራዊ ምርድዳእ ከምዝበፅሑን እዚ ዓብይ ግድብ እዚ ክሳብ ዝውዳእ ከዓ ደገፎም ኣጠናኪሮም ከምዝቕፅልሉ ንተምሃሮ እታ ቤት ትምህርቲ ወኪሎም ዝተሓተቱ ተምሃራይ ብርሃኑ በርዎን ተምሃሪት ለምለም ዝናቡን ኣረጋጊፆም፡፡መምህራን እታ ቤት ትምህርቲ ብወገኖም ዓብይ ዓድብ ህዳሴ ኢ/ያ ምህናፅ ናይ ኩላትና እጃም ክሕወሶ ኣለዎ ካብ ዝብል  ኒሕ ብምብጋስ ኣብ ሓደ ዓመት ተከፊሉ ዝውዳእ ናይ ሓደ ወርሒ መሃየኦም ንምውፋይ ቃል ዝኣተው እንትኾኑ ቆጣባይ ባህሊ ንምጥራይ ከዓ ቦንድ ንምግዛእ ከምዝወሰኑን ርእሰ መምህር እታ ቤት ትምህርቲ ዝኾኑ መምህር ብርሃኑ ኣባተ ኣብቲ ሰላማዊ ሰልፊ ተረኺቦም ካብ ዘስምዕዎ መደረ ንምፍላጥ ተኻኢሉ ኣሎ፡፡ መምህር ካሕሱ ድበሎ ብወገኖም ንዘመናት ሽሻይ ዓዲ ጓና ኮይኑ ዝነበረ ሩባ ኣባይ መንግስትና ብዝገበሮ ንጡፍ ፃዕሪ ብህዝብን መንግስትን ኢትዮጵያ ጥራሕ ህንፀቱ ንምጅማር እምነ ኩርናዕ ምቕማጡ ሃገርና ኢትዮጵያ ኣብ ዝሓፀረ እዋን ማእከላይ እቶት ምስ ዘለወን ሃገራት ተርታ ንምስራዕ ዘኽእላ ስርሓቲ እናሳጠት ምኳና ዘረድእ እዩ፡፡ 
Technology,ተምሃራይ ተኮር ሜላ ምምሃር ምስትምሃር ብምትእትታው ፅሬት ትቲ ንምርግጋፅ  ከም ዝነጥፉ መምህራንን ኣካላት ኣመራርሓ ትምህርትን ከተማ ሸራሮ ኣረጋጊፆም ካብ ሓሙሽተ ኣብያተ ትምህርቲ ዝተወከሉ 185 መምህራንን ኣካላት ኣመራርሓ ትምህርትን ከተማ ሸራሮ ነዚ ዘረጋገፁ ኣብ ዙርያ ምርግጋፅ ፅሬት ትምህርቲ ኣድሂቦም ኣብ መወዳእታ መስከረም 2003 ዓ.ም ዘካየድዎ ኮንፈረንስ ትምህርቲ እንትዛዝሙ ኣብ ዘውፅኡዎ ሓበራዊ መግለፂ ቅዋም እዩ፡፡ኣብቲ ኮንፈረንስ ዝተረኸቡ ሓላፊ ቤት ፅሕፈት ትምህርቲ ከተማ ሸራሮ መምህር ተወልደ ካሕሳይ ኣብ መኽፈቲ እቲ ኮንፈረንስ ትምህርቲ ተራኺቦም ብትምህርቱ ዝነፍዐን ብስነ ምግባሩ ዝተመስገነን ተምሃራይ ንምፍራይ መምህራንን ወላዲ ተምሃሮን ተዋዲዶም ክነጥፍ ይግባእ ኢሎም፡፡ እቶም መምህራን ኣመራርሓ ትምህርትን ኣብ ናይ ክልተ መዓልታት ፃንሒቶም ኣብ ዙርያ ምኽታት ተምሃሮ፣ ምዕጋት ዘቋርፁ ተምሃሮ፣ ምፍጣር ሞዴል ኣብያተ ትምህርቲ ምሕያል ተሳትፎ ሕ/ሰብ ኣብ ትምህርትን ምፍራይ ሰራዊትን ልምዓት ትምህርትን ብዕምቆት ዘቲዮም እዮም፡፡ ብሉፃት ተሞክሮ ትምህርቲ ሕሉፍ ዓመት ዚያዳ ተጠናኪሮም ክቕፅሉ፣ ዝነበሩ ድኽመታት ድማ ክውገዱ ብምግባር መደባት ትምህርቲ  ብዝግባእ ንምዕዋት ብመሪሕነት ከም ዝረባረቡ ዝሓበሩ ተሳተፍቲ እቲ ኮንፈረንስ መጠን ዘቋርፁ ተምሃሮ ትሕቲ 1 ሚኢታዊ ንምብፃሕ፣ ተምሃሮ ቀዳማይን ሙሉእ ቀዳማይ ብርኪ እኹል ፍልጠት ጨቢጦም ዝድለ ውፅኢት ከመዝግቡ፣ 95 ሚኢታዊ ተፈተንቲ 8ይ ክፍሊ መሕለፊ ነጥቢ ክረኽቡ፣ 50 ሚኢታዊ ተፈተንቲ 10ይ ክፍሊ ድማ ናብ መሰናድኦ ክሓልፉ ንምግባር ከም ዝፅዕሩ ቃል ኣትዮም፡፡ ኣብ መወዳእታ ኩለን ጣብያተ ትምህርትና ውሽጣዊ ዓቕመን ብምጥንኻር ሞዴል ክንገብረን ኢና፣ፀገማትና ብምውጋድ ጠንካራ ሰራዊት ልምዓት ትምህርቲ ክነፍሪ ኢና፣ፓኬጃት ትምህርቲ ብምትእትታው ፅሬት ትምህርቲ ክነረጋግፅ ኢና ዝብሉን ካልኦት ባዓል ሸውዓተ ነጥቢ ሓበራዊ መግለፂ ቅዋም ብምውፃእ ኮንፈረንሶም  ዛዚሞም፡፡
Technology,ብፍልጠትን ስነ ምግባርን ዝተሃነፀ ተምሃራይ ብምፍራይ ትልሚ ዕብየትን ትራንስፎርሜሽን ቀፀልቲ 5 ዓመት ንምዕዋት ፅሬት ትምህርቲ ኣብ ምርግጋፅ ዝለዓለ ፃዕሪ ክንገብር ኢና ክብሉ ልዕሊ 270 ኣካላት ኣመራርሓ ትምህርቲ ወረዳ ሳዕስዕ ፃዕዳ እምባ ኣብ ዘካየድዎ ኮንፈረንስ ትምህርቲ ገሊፆም፡፡ቤት ፅሕፈት ትምህርቲ ወረዳ ሳዕሲዕ ፃዕዳ እምባ ምስ ኣካላት ኣመራርሓ፣ርእሳነ መምህራንን፣ ወለዲ መምህራን ሕብረትን ኣብያተ ትምህርቲ እታ ወረዳ ኣብ ምርግጋፅ ፅሬት ትምህርቲ፣ ምትእትታው ፓኬጅ ትምህርትን ውፅኢት ተምሃሮን ኣመልኪቶም ንክልተ መዓልቲ ኣብ ዘካየድዎ ኮንፈረንስ ኣብያተ ትምህርቲ 6 ፓኬጅ ትምህርቲ ብምትእትታው ፅሬት ትምህርቲ ንምርግጋፅ ዝሕግዙ ስራሕቲ ይዓማ ከምዘለዋን ኣብታ ወረዳ ካብ ዝርከባ 60 ኣብያተ ትምህርቲ እተን 29 ናብ ሞዴልነት ከምዝተሰጋገራ ሓላፊ እቲ ቤት ፅሕፈት ኣይተ ወ/ገብርኤል ሓጐስ ገሊፆም፡፡ ብመሰረት እዚ'ውን ንምርግጋፅ ፅሬት ትምህርቲ   ዝሕግዙ ዓቅሚ መምህራን ንምዕባይ ዝተፈላለዩ ስልጠናታት ከምዝተውሃበን ብሉፅ ተመኩሮ ንምግፋሕ እውን ዓበይቲ ስራሕቲ ከምዝተወገነን ዝሓበሩ ኣይተ ወ/ገብኤል መጠን ምቁራፅን ምድጋምን ተምሃሮ ብምቅናስ  ዝበለፀ ውፅኢት ትምህርቲ ንክምዝገብ ሰፋሕቲ ስራሕቲ ከምዝስርሑ ድማ ኣፍሊጦም፡፡ዋና ኣመሓዳሪ ወረዳ ሳዕስዕ ፃዕዳ እምባ ኣይተ ኪዱ ገ/ፃድቕ ብወገኖም ትምህርቲ ኩለ መዳያዊ ልምዓት ሓንቲ ሃገር ንምርግጋፅ ዘክእል፣ ምስ ሓዱሽ ዕቤት  ሳይንስን ቴክኖሎጂን ብምልላይ ማሕበራዊ ቁጠባዊን ፖለቲካውን ማእቶት ዘቀላጥፍ ብምኳኑ ኣብ ሽፋን ትምህርቲ  ዘርኣናዮ ዓወት ብምዕቃብ ኣብ ምርግጋፅ ፅሬት ትምህርቲ'ውን ክድገም ይግባእ ኢሎም፡፡ፅሬት ትምህርቲ ንምርግጋፅ ዝለዓለ ግደ ዘለዎም ወለድን ተምሃሮን ቀንዲ ተዋሳእቲ ምስ ዝኾኑ መምህራን ርክቦም ብምጥንካር ብሉፅ ስራሕ ክስራሕ ከምዘለዎ ዝሓበሩ ኣይተ ኪዱ ህልውናና ንምርግጋፅ ተምሃሮ ብክእለት ፍልጠትን ስነ-ምግባርን ንምህናፅ ኣብያተ ትምህርትና መኣዲ ልምዓት ምግባር ኣገዳሲ እዮም ማሕበረሰብ ትምህርቲ ብደረጃ ሃገር ብቁዓት ተወዳደርቲ ዝኾኑ ተምሃሮ ንምፍራይ ኣድላይ ደገፍ ክገብር ድማ ፀዊዖም፡፡ ኣብ መወዳእታ ብፍልጠትን ስነ-ምግባርን ዝተሃነፀ ተምሃራይ ብምፍራይ ትልሚ ዕብየትን ትራንስፎርሜሽንን ቀፀልቲ 5 ዓመት ንምዕዋት ፅሬት ትምህርቲ ኣብ ምርግጋፅ ዝለዓለ ፃዕሪ ክንገብር ኢና ዝበሉን ካልኦትን መግለፂ ቅዋም ብምውፃእ ኮንፈረንሶም ዛዚሞም፡፡
Technology,ብምትሕብባር ኩባንያታት ፔትራምን ጋራድን ኣብ ወረዳ ክልተ ኣውላዕሎ ጣብያ ገማድ ደረጅኡ ዝሓለወ ሙሉእ ቀዳማይ ብርኪ ቤት ትምህርቲ ንምህናፅ እምነ ኩርናዕ ኣምቢሮም፡፡ማሕበር ልምዓት ትግራይ ኣብ ትግራይ ዘለዉ ሕፅረት መምሀሪ ክፍሊ ንምቅላል ኣብ ዘካየደቶ ቴሌቶን ካብ ዳስ ናብ ክላስ ቃል ካብ ዝኣተዉ ሰብ ሃብቲ 70 ኣብያተ ትምህርቲ ተሃኒፀን ግልጋሎት ምሃብ ከምዝጀመራን ኩባንያታት ፔትራምን ጋራድን ብምትሕብባር ኣብ ወረዳ ክልተ ኣውላዕለሎ ጣብያ ገማድ ደረጅኡ ዝሓለወ ሙሉእ ቀዳማይ ብርኪ ቤት ትምህርቲ ንምህናፅ እምነ ኩርናዕ ተነቢሩ፡ኣብቲ ስነ ስርዓት ዝተረኸቡ ዳይሬክተር ዓለም ለኸ ማሕበር ልምዓት ትግራይ ኣምባሳደር ተወልደ ገብሩ መንግስቲ ኣብ ዝቕፅሉ ዓመታት ትምህርቲ ንኩሉ ብምብፃሕ ሸቶ ልምዓት ምእተ ዓመት ትምህርቲ ንምዕዋት ሰፋሕቲ ምንቅስቓሳት ይገብር ከምዘሎን እዚ መደብ ብሰንኪ ሕፅረት መምሀሪ ክፍሊ ንከይኩለፉ ሰብ ሃብቲ ብምትሕብባር ብርክት ዝበላ ኣብያተ ትምህርቲ ከምዝተሃነፃን ሐዚ ድማ ብካምፓኒታት ፔትራምን ጋራድን ዝህነፅ ሙሉእ ቀዳማይ ብርኪ ቤት ትምህርቲ ገማድ ህፃናት ግልጋት ትምህርቲ ብቀረባ ክረኽቡ ከምዝሕግዝ ገሊፆም፡፡ዋና ኣመሓዳሪ ዞባ ምብራቕ ትግራይ ኣይተ ገ/መስቀል ታረቀኝ ብወገኖም እቶም ሰብ ሃብቲ ደረጅኡ ዝሓለወ ቤት ትምህርቲ ንምህናፅ ዝጀመርዎ ምንቅስቓስ ተምሃሮ ብሰንኪ ራሕቅን ሕፅረት ቀለብን ትምህርቶም ካብ ምቁራፅ ከምዘናግፎምን ብቁዕ ዜጋ ብምፍራይ ንምስላጥ ልምዓትን ምንጋስ ሰናይ ምምሕዳርን ዝለዓለ ረብሓ ከምዝህልዎ ሓቢሮም፡፡ኣካያዲ ስራሕ ካምፓኒ ፔትራም ኣይተ ዓብደልከሪም በድረን ኣባል ካምፓኒ ጋራድ ኣይተ ዓብዱልሓሚድ ኣቡበከር ድሕሪ ስነ ስርዓት ምቅማጥ እምነ ኩርናዕ ከምዝገለፅዎ ማሕበር ልምዓት ትግራይ ኣብ ዘካየደቶ መደብ መተኣካከቢ እቶት ብዝኣተናዮ ቃል መሰረት ደረጅኡ ዘሓለወ ሙሉእ ቀዳማይ ብርኪ ቤት ትምህርቲ ኣብዚ ዓመት ብምህናፅ ን2004 ዓ.ም ስሩዕ ስርሑ ከምዝጅምር ክንገብር ኢና ምስበሉ ህዝቢ እቲ ከባቢ ንዝገበረሎም ኣቀባብላ ድማ ንኢዶም፡፡ሓላፊ ቤት ፅሕፈት ትምህርቲ ወረዳ ክልተ ኣውላዕሎ ኣይተ ካልኣዩ ገ/ሂወት ከምዝበልዎ ኣብታ ወረዳ ዘለዉ ፀገማት ሕፅረት መምሀሪ ክፍሊ ንምቅላል ህዝብን ምምሕዳርን እታ ወረዳ ሰፋሕቲ ምንቅስቓሳት ኣብ ዝገብረሉ እዋን እዞም ሰብ ሃብቲ ደረጅኡ ዝሓለወ ቤት ትምህርቲ እንትሃንፁልና ምቁራፅ ተምሃሮ ከምዝንክን ብቁዓት ተምሃሮ ንምፍራይ ከምዝሕግዝን ገሊፆም፡፡ 
Technology,ብልዕሊ 8.8 ሚልየን ብር ዝህነፅ ቤት ትቲ መሰናደኦ ኣርቲስት ተጋዳላይ እያሱ በርሀ እምነ ሰረት ተነቢሩ፡፡ኣብ ከተማ ኣላማጣ  ብሽም ስውእ ኣርቲስት ተጋዳላይ እያሱ በርሀ ብልዕሊ 8.8 ሚሊየን ብር ባጀት ዝህነፁ ቤት ትምህርቲ መሰናዶ እምኒ ሰረት ተገቢሩ፡፡ ነቲ እምኒ ሰረት ዘንበሩ ዳይሬክተር ዓለም ለኸ ማህበር ልምዓት ትግራይ ኣምባሳደር ዶ/ር ተወልደ ገብሩ ብብርኪ ክልል ዝተሓንፀፀ ትልሚ ትራንስፎርሜሽን ለውጥን ዕብየትን ቐፃሊ 5 ዓመት ብሙሉኡነት ክዕወት ብፍልጠትን ምርምር ዝማዕበለ ወለዶ ንምፍጣር ፅሬት ዘለዎ ትምህርቲ ንምሃብ ቐንዲ ውራይ ምኳኑ ብምጥቓስ ኣብ ኩሎም 2 ብርኪ ኣብያተ ትምህርቲ ትግራይ ዝተማለአ ቤተ ፈተነ፣ ቤት ንባብ፣ ማእኸል ኢንፎርሜሽን ቴክኖሎጂ ኣብ ምምላእ ማህበር ልምዓት ትግራይ ከምትነጥፍ ኣፍሊጦም፡፡ ሓላፊ ቤት ፅሕፈት ትምህርቲ ከተማ ኣላማጣ ኣይተ ተስፋይ ታደሰ ኣብ ስነ-ስርዓት ምንባር  እምኒ ሰረት ተረኺቦም ኣብዝሃብውዎ መግለፂ ብሽም ስውእ ኣርቲስት ተጋደላይ እያሱ በርሀ ዝህነፅ ቤት ትምህርቲ መሰናድኦ ኣብ ምፍታሕ ሕፅረት መምሀሪ ክፍልታትን ምርግጋፅ ፅሬት ትምህርትን ዓብይ   ደገፍ ከምዝህልዎ ሓቢሮም፡፡  ም/ከንቲባ ከተማ ኣላማጣ ኣይተ ረዳኢ ጊዲዮን ኣብቲ ስነ-ስርዓት እምኒ ሰረት  ምንባር ኣብዘስምዕዎ  መደረ ቤት ትምህርቲ መሰናዶ ስውእ ኣርቲስት ተጋዳላይ እያሱ በርሀ ተሰይሙ ብልዕሊ 8.8 ሚልየን ብር ባጀት ኣብ ውሽጢ ሓደ ዓመት ፈረቓን ንክዛዘም  ከምዝፅዕሩ ሓቢሮም፡፡ እቲ ቤት ትምህርቲ ኣብ ልዕሊ 45 ሽሕ ትርብዒት ሜትሮ ዝህነፅ እንትኸውን ቤተ ፈተነ፣ ቤት ንባብን ማእኸል ኢንፎርሜሽን ቴክኖሎጅ፣ ማእኸላይ ኣዳራሽ ሓዊሱ 24 መምሃሪ ክፍልታት ብምምላእ ህንፀቱ እንትጠቓልል ልዕሊ 1 ሽሕን 300 ተምሃሮ ተቐቢሉ ከይዲ ምምሃር ምስትምሃር ክህብ ትፅቢት ከምዝግበር ኣይተ ረዳኢ ጊዲዮን ኣመልኪቶም፡፡
Technology,ብሉፃት ተመክሮታት ብምግፋሕ ህንፀት ልምዓታዊ ስራዊት  ዘተኣታተወት 1ይ ብርኪ ቤት ትምህርቲ ጨዓናዱግ ዓዲግራት 1ይቲ ብምውፃእ ተሸላሚት ገንዘብን ናውትን ከምዝኾነን ምክትል ርእሰ መምህር እታ ቤት ትምህርቲ ገሊፆም፡፡  ኣብ ከተማ ዓዲግራት ካብ ዝርከባ 16 መንግስታውን ዘይመንግስታውን 1ይ ብርኪ ኣብያተ ትምህርቲ ሓንቲ ዝኾነት 1ይ ብርኪ ቤት ትምህርቲ ጨዓናዱግ ኣብ 2000 ዓ.ም ብዘርኣየቶ ትሑት ከይዲ ምምሃር ምስትምሃር ካብ ጠቅላላ ተፈተንቲ 8ይ ክፍሊ ተምሃሮ እቶም 48 ሚኢታዊ ጥራሕ መሕለፊ ነጥቢ ረኪቦም ከምዝነበሩን ናይ''ዚ ድኽመት ቐንዲ ምኽንያት መምህራንን ወለድን ምኳኖም ዘነፀረ ማሕበረሰብ እታ ቤት ትምህርቲ ኩሉ በብፅሒቱ ብምልዓል ግቡእ ዕላምኡ ፈሊጡ ዝንቀሳቀስ መምህር፣ወለድን ተምሃራይን ብምፍጣር ኣቢሉ ሞዴልነት እታ ቤት ትምህርቲ ከምዝተረጋገፀ ርእሰ መምህር 1ይ ብርኪ ቤት ትምህርቲ ጨዓናዱግ መምህር ሃይላይ ገብረእግዚኣብሄር ሓቢሮም፡፡ ፓኬጃት ትምህርቲ፣ ብሉፃት ተመክሮታትን ህንፀት ልምዓታዊ ሰራዊትን ብቐፃልነት እናተግበረት እትርከብ እዛ ቤት ትምህርቲ ኣብ 2002 ዓ.ም ካብ ዘፈተነቶም ተምሃሮ 8ይ ክፍሊ እቶም 94 ሚኢታዊ ብምሕላፎም ሕ/ሰብ ብምልዕዓል ደጋውን ውሽጣውን ምችውነት እታ ቤት ትምህርቲ ብምርግጋፅ ኣብ 2001ን 2002 ዘመን ስራሕ 1ይ ብምውፃእ ተሸላሚት 13 ሽሕ ብርን ናውቲ ቤት ትምህርትን ከምዝኾነት መምህር ሃይላይ ገሊፆም፡፡ ብካሊእ መዳይ  ንምርግጋፅ ፅሬት ትምህርቲ ኣገደስቲ እታወታት ተባሂሎም ብመንግስቲ ዝተነፀሩ ኣብ ምትግባር ስጥመት ዘየርኣየት 1ይ ብርኪ ቤት ትምህርቲ ምውፃእ ወርቒ ከተማ ዓዲግራት ድሕሪት ክትስራዕ ኪኢላ እያ፡፡ እዚውን ሸለልትነት ምፅባይን ዝፈጠረ ክፍተት ብምንባሩ ካብ ርእሰ መምህር ጀሚሩ ክሳብ ኣመራርሓ ቤት ፅሕፈት ትምህርቲ በብፅሒቶም ብምልዓል ኣብዚ ዓመት ዝሓሸ ስራሕ ንምስራሕ ቆሪፆም ከምዝተልዓሉ ርእሰ መምህር እታ ቤት ትምህርቲ መምህር ካሕሰ ግደይ ኣፍሊጦም፡፡ምክትል ሓላፊ ቤት ፅሕፈት ትምህርቲ ከተማ ዓዲግራት መምህር ገዛኢ ኣስገዶም ብወገኖም ስንፈት 1ይ ብርኪ ቤት ትምህርቲ ምውፃእ ወርቒ ህልዊ ሃፍቲ ከባቢካ ተጠቒምካ ለውጢ ኣብ ምምፃእ ዘሎ ድልየት እቶም ርእሰ መምህር ኣዝዩ ትሑት ብምኳኑ ዝፈጠሮ እዩ በሎሞ ምስዚ ጎና ጎኒ ኣመራርሓ ቤት ፅሕፈት ትምህርቲ ንድክመት መበገሲ ዝኾኑ ምክንያታት ብቀፃሊ ክትትል ኣነፂርካ መኣረምታ ኣብ ምውሳድ ክፍተት ከምዝነበሮ ሓቢሮም፡፡
Technology,"ብሓገዝ ገበሪ ሰናይ ሆንግ ኮንክ ባንኮርስ ቻርተብል ትረስት ብሓይሊ ፀሓይ ዝሰርሓ ኮምፒተራት ላብራቶሪ ኣብ ወረዳ ሕንጣሎ ወጀራት ጣብያ ዓረ ኣሰገዳ ኣብ እትርከብ 1ይ ብርኪ ቤት ትምህርቲ ጉም ሰላሳ ተኣታትዩ፡፡   ኣብ ወረዳ ሕንጣሎ ወጀራት ጣብያ ዓረኣስገዳ እትርከብ 1ይ ብርኪ ቤት ትምህርቲ ጉም ሰላሳ  ኣብ ሃገርና ፈላማይ ዝኾነ ብሓይሊ ፀሓይ  ዝሰርሓ 15 ኮምፒተራት ቤተ ፈተነ ላብራቶሪ ብሓገዝ ሆንግ ኮንግ ባንከርስ ቻርተብል ትረስት ዝተብሃለ ገባሪ ሰናይ ትካል ተበርኪቱላ፡፡እዘን ኮምፒተራት  እቶም ተምሃሮ ብህፃውንቶም ምስ ሳይንስን ቴክኖሎጅን ተላልዮም ንክዓብዩ ዓብይ ኣስተዋፅኦ ኣለወን ክብሉ ርእሰ መምህር እታ ቤት ትምህርቲ መምህር ሙሉአለም ሕሸ ገሊፆም፡፡ዋና ኣመሓዳሪ ወረዳ ሕንጣሎ ወጀራት ኣይተ ረዳ ደስታ ብወገኖም እዚ ብዓይነቱ ፍልይ ዝበለ እታወት ኣብ ምርግጋፅ ፅሬት ትምህርቲ ልዑል ኣበርክቶ ከምዘለዎ ኣመልኪቶም፡፡ኣባል ሕብረት ወለድን መምህራንን  እታ ቤት ትምህርቲ ወ/ሮ ኣልማዝ በርሀ ነዘን ተኣታትየን ዘለዋ ኮምፒተራት ኣድላይ ዘበለ ክንክንን ሓለዋን ከምዝግበር እንትገልፃ መምህር ሃይለማርያም መሓሪ ብወገኖም ንተምሃሮ እኩል ፍልጠትን ክእለት ንክጭብጡ  ፅቡቕ ኣፍልጦ ኮምፒተር ሒዞም ንክዓብዩ ዓብይ ሓላፍነት ኣለና ኢሎም፡፡እዘን ተኣታትየን ዘለዋ ኮምፒራት ኣስታት 300,000ብር ዝወደኣ እንትኾና ንቐፃሊ ነዚ ቤት ትምህርቲ ከም ሞዴል ብምውሳድን ውፅኢት ብምርኣይን ኣብ ካልኦት ኣብያተ ትምህርቲ እውን ንምብፃሕ ትልሚ ከምዘሎ ኣካያዲ ስራሕ  ትካል ኣይስ ኣይተ ብስራት መስፍን ገሊፆም፡፡"
Technology,ቤት ፅሕፈት ትምህርቲ ወረዳ ፀገዴ  6 ፓኬጃት ፅሬት ትምህርቲ ብምትእትታው ብፍልጠትን ብክእለትን ብቑዓት ተምሃሮ ንምፍራይ 50 ሚኢታዊ ኣብያተ ትምህርቲ መርኣያታት ንምግባር ጠንኪሩ ይሰርሕ ከምዘሎ ኣፍሊጡ   ኣብ ዞባ ምዕራብ ትግራይ ወረዳ ፀገዴ 47 ቀዳማይ ብርኪ 3 ካልኣይ ብርኪ ኣብያተ ትምህርቲ እንትህልዋ ልዕሊ 24 ሽሕ ተምሃሮ ኣብ መኣዲ ትምህርቲ ከቲቶም እናተምሃሩ እዮም፡፡ እዞም ተምሃሮ ብፍልጠትን ክእለትን ብቁዓት ኮይኖም ንክወፁ 6 ፓኬጃት ትምህርቲ ብምትእትታው ኣብታ ወረዳ ካብ ዝርከባ ኣብያተ ትምህርቲ እተን 25 ሞዴል ንምግባር ጠንኪሮም ይሰርሑ ከምዘለው ሓላፊ ቤት ፅሕፈት ትምህርቲ ወረዳ ፀገዴ ኣይተ ኣብርሃ መለስ ገሊፆም፡፡ብደረጃ ዞባ ካብ ዘለዋ ኣብያተ ትምህርቲ ሙሉእ ቀዳማይ ብርኪ ኩሕለንን ካልኣይ ብርኪ  ግደይ ደፍተራ ብሉፃት ከምዝኾናን ኣብተን ኣብያተ ትምህርቲ ዘሎ ፅቡቕ ተመኩሮ ናብ ካልኦት ንምግፋሕ እናተሰርሐሉ እዩ ዝበሉ ኣይተ ኣብርሃ ፅሬት ትምህርቲ ንምርግጋፅ ማሕበረሰብ ቤት ትምህርቲ ፀገማት ኣብያተ ትምህርቲ ንምፍታሕ ጠንኪሩ ክሰርሕ ከም ዝግባእ ድማ ሓቢሮም፡፡  ርእሳነ መምህራን ሙሉእ ቀዳማይ ብርኪ ቤት ትምህርቲ ኩሕለን መምህር ፀጋይ ተክሉን ካልኣይ ብርኪ ቤት ትምህርቲ ግደይ ደፍተራከ መምህር ብርሃነ ተወልደን ኣብያተ ትምህርቶም ብደረጃ ዞባ ሞዴል ክኾና ዝከኣላ ማሕበረሰብ ቤት ትምህርቲ ኣብ ምርግጋፅ ፅሬት ትምህረቲ ጠንኪሩ ብምስርሑ ከምዝኾነ ኣረዲኦም፡፡ እዚ እውን ብደረጃ ወረዳ ብርክት ዝበላ ሞዴል ኣብያተ ትምህርቲ ንምፍራይ ተመኩሮ ናይ ምግፋሕ ስራሕቲ ኣጠናኪሮም እናቀፀሉ ከም ዝኾኑ ዝሓበሩ እቶም ርእሳነ መምህራን ኣብ ኣመራርሓ ትምህርቲ ዘሎ ስጡም ሓድነት ሞዴል ኣብያተ ትምህርቲ ንምፍራይ ከም ዝሕግዝ ኣረዲኦም፡፡ ቤት ፅሕፈት ትምህርቲ ወረደ ፀገዴ ኣብ 2007 ዓ.ም  ሙሉእ ሽፋን ትምህርቲ ንምብፃሕ ደቂ 7 ዓመት ናብ መኣዲ ትምህርቲ ንክከቱ ብዝተገበረ ፃዕሪ ልዕሊ 4000 ተምሃሮ ኣብ መኣዲ ትምህርቲ ከምዘለውን መጠን ምቁራፅን ምድጋምን ትሕቲ 1 ሚኢታዊ ብምግባር ሸቶ ልምዓት ምእተ ዓመት ንምዕዋት ከምዝረባረቡ ኣይተ ኣብርሃ ኣፍሊጦም፡፡
Technology,ቤት ትምህርቲ መርሲ ፉል ኣካዳሚ   8ይ 10ይን ክፍሊ ተምሃሮ 100 ሚኢታዊ ከምዝሓለፉ ተገሊፁ  መርሲ ፉል ፓራዳይዝ ኣካዳሚ ኣብ 2002 ዘበነ ትምህርቱ ብሄራውን ሃገራዊ ፈተና ካብ ዘፈተኖም ተምሃርኡ 99.8 ሚኢታዊ ናብ ዝቅፅል ደረጃ ትምህርቲ ዝሓለፉ ምኳኖም ሓላፊ ኣካዳሚያዊን ንጥፈታት ኣይተ ክብሮም መሓሪ ገሊፆም፡፡   ቤት ትምህርቲ  መርሲ ኣብ 2001 ን 2002 ን ዓ.ም ሞዴል ቤት ትምህርቲ ኮይኑ ተሸሊሙ እዩ፡፡   ከም ኣገላልፃ ወናኒ መርሲ ፉል ፓራዳይዝ ኣካዳሚ ኣይተ መሓሪ ፍስሃ ብመልዐሊ ካፒታል ብር 5 ሚልየን ኣብ 1995 ዓ.ም ዝተመስረተ ኮይኑ ኣብዚ ሓዚ እዋን ካፒታሉ ናብ ብር 25 ሚልየን ክብ ብምባል ፀገም  ሕፅረትን ፅሬት ትምህርቲ እናቀረፈ ይርከብ፡፡  ኣብ መቐለን ኲሓን ብዝኸፈቶም ክልተ ኣብያተ ትምህርቲ ን 140 ወገናት ዕድል ስራሕ ብምፍጣር 2800 ተምሃሮ ኣብ ምምሃር ከምዝርከብ ብምጥቃስ ካብዚኦም  73 ተምሃሮ  ነፃ ዕድል ትምህርቲ ከም ዝሃበ ሓቢሮም፡፡   ኣብ 2002 ዓ.ም ክልላውን ሃገራውን ፈተና ካብ ዝወሰዱ ተምሃሮ 8ይን 12ተን ክፍሊ 100 ሚኢታዊ ከምኡ እውን 10ይ ክፍሊ 99.6 ሚኢታዊ ናብ ዝቅፅል ደረጃ ትምህርቲ ሓሊፎም እዮም፡፡  እዚ ውፅኢት ክመፅእ ዝኸኣለ እቲ ቤት ትምህርቲ ኣብ ፅሬት ትምህርትን ምህናፅ ስነ-ምግባር ተምሃሮን ኣድሂቡ ምስ ወለዲ ፣ተምሃሮ፣መምህራንን ምምሕዳርን  ስራሕቲ ብምስርሑ እዩ ክብሉ ሓላፊ ኣካዳሚያዊ ንጥፈታት ኣይተ ክብሮም መሓሪ ገሊፆም፡፡   መርሲ ፉል ፓራዳይዝ ኣካዳሚ  ሓፈሻዊ ፍልጠት ተምሃሮ ንምዕባይ ብተግባር ዝተሓገዙ ትምህርቲ ኮምፒዩተርን ካልኦትን ከም ዝህብ ንምፍላጥ ተኻኢሉ፡፡
Technology,ቢሮ ትምህርቲ ክልል ትግራይ ኣብ ምርግጋፅ ፅፈት ትቲ ዑዙዝ ኣበርክቶ ንዝገበሩ ከባቢ 200 ሃርበኛታት ፅፈት ትቲ ሸሊሙ፡፡8 ታሕሳስ 2003 ዓ.ም ዝተጀመረ ዓመታዊ ፌስቲቫል ትምህርቲ ክልል ትግራይ ሎሚ'ውን ኣብ ምርግጋፅ ፅፈት ትምህርቲ እታ ክልል ብቀጥታን ተዘዋዋርን ዕዙዝዝ ኣበርክቶ ንዝገበሩ ከባቢ 200 ሃርበኛታት ሽልማት ሂቡ እዩ፡፡ እቲ ሽልማት ናይ መንግስትን ውልቐን ንቐዳማይ ሳይክል፣ሙሉእ 1ይ ብርክን 2ይ ብርክን ኣብያተ ትምህርቲ፣ ኣብያተ ፅሕፈት ትምህርቲ፣ ሱፐርቫይዘራት፣መምህራን፣ፓርላማ ተምሃሮ፣ ሕብረት ወለዲደ መምህራን፣ኮሚቴ ትምህርቲ ደቂ ኣንስትዮ፣መንግስታውን ዘይመንግስታውን ትካላት፣ ገበርቲ ሰናይ ትካላትን ሰብ ሃፍትን ዘካተተ ኮይኑ ብኢድ ሚንስተር ዲኤታ ሚንስተር ትምህርቲ ኣይተ ፉኣድ ኢብራሂም ተበርኪትሎም፡፡ ኣብ ምርግጋፅ ፅፈት ትምህርቲ ብመርኣያነት/ሞዴልነት/ ዝተሓረያ ኣብያተ ትምህርቲ ንነብሲ ወከፈን ኮምፒተር ምስ ፕሪንተርን ንምንቅስቃስ ሚኒ ሚድያ ዝሕግዙ ናውቲ ዝተሸለማ እንትኾና ንመምህራን፣ሱፐርቫይዘራት፣ውዳበ ሕብረት ወለዲ መምህራን ካልኦትን ንሕድ ሕዶም ካብ ብር2000 ክሳብ 5000  ተሸሊሞም እዮም፡፡ እዚ ከምዚ ኢሉ እንተሎ ቢሮ ትምህርቲ ክልል ትግራይ ንዝነበሮዋ ፅበት መምሃሪ ክፍልታትን ናውቲ ትምህርትን ኣብ ምቅላል ልዑል ኣበርክቶ ንዝገበሩ መንግስታውያን ዘይመንግስታውያን ገበርቲ ሰናይ ትካላትን ውልቀ ሰብ ሃብትን ዝተዳለወሎም ምስክር ወረቐትን ፅዋዕን ካብ ኢድ ሚንስተር ዲኤታ ሚንስትር ትምህርቲ ኣይተ ፉኣድ ኢብራሂም ተቐቢሎም፡፡ ብዋናነት ኣብ ካብ ዳስ ናብ ክላስ ብዝብል መሪሕ ሓሳብ ኣብ ምቅላል ፅፈት ክፍልን ምህናፅ ኣብያተ ትምህርትን ተካኢ ዘይብሉ ግደ ኣብ ምፅዋት ትርከብ ማሕበር ልምዓት ትግራይ ከምኡ'ውን ንፃውዒት ማሕበር ትግራየ ተቀቢሎም ኣብያተ ትምህርቲ ዝሃነፁ ክልላት ዓፋርን ሰማልያን፣ ምምሕዳር ኣርሲ ነገሌ፣ትእምትን ከምኡ'ውን ብኣመራርሓን ሞያዊ ደገፍን ነቲ ቢሮ ብምድጋፍ ወሰንቲ ዝነበሩ ምምሕዳር ብሄራዊ ክልላዊ መንግስቲ ትግራይን ሚኒስተር ትምህርትን ዝተዳለወሎም ሽልማት ተቐቢሎም እዮም፡፡
Technology,ቢሮ ትምህርቲ ክልል ትግራይ ኣብ ዝቅፅሉ 5 ዓመታት ትልሚ ዕብየትን ትራንስፎርሜሽንን ንምዕዋት ፅሬት ዘዎ ትምህርቲ ናብ ኩሉ ንምብፃሕ ሰፋሕቲ ስራሕቲ ከምዝወገነን ኣብ 2003 ዘመነ ትምህርቲ 6 ፓኬጃት ትምህርቲ ተግባራዊ ብምግባር ብቁዕን ተወዳዳራይ ዜጋ ንምህናፅ ሰፋሕቲ ስልጠናታት ከምዝሃበ ምክትል ሓላፊ እቲ ቢሮ ኣይተ ገ/ሄር ኣብርሃ ገሊፆም፡፡ብደረጃ ክልል ለአብ ዝተዳልወ ፌስቲቫል ትምህርቲ ኣብ ምርግጋፅ ትምህርቲ ዕዙዝ ኣበርክቶ ዝገበሩ ልምዓታውን ሰብ ሃብቲ፣ ሞዴል ኣብያተ ትምህርቲ፣ ሞዴል ርእሳነ መምህራን፣ መምህራንን ኣባላት ወለዲ መምህራን ሕብረትን ተሸለምቲ ከምዝኾኑ ዝገለፁ ኣይተ ገ/ሄር ንምርግጋፅ ፅሬት ትምህርቲ ዝሕግዙ ዝተፈላለዩ መፅናዕታዊ ፅሑፋት ኣብቲ ፌስቲቫል ከምዝቀርቡ ድማ ኣረዲኦም፡፡ኣብ ቢሮ ትምህርቲ ክልል ትግራይ ወናኒ ከይዲ ስራሕ ርክብ ህዝቢ ኣይተ ዳኘው ኣይጠገብ ብወገኖም ብሉፃት ተመኩሮታት ትምህርቲ ዝጋፍሐሉ ፌስቲቫል ትምህርቲ ትግራይ እንትሳለጥ ኣብ ዝቅፅሉ 5 ዓመታት ንምዕዋት ትልሚ ዕቤትን ትራንስፎርሜሽንን እዛ ሃገር ኣገዳሲ ዝኾነ ስራሕቲ ምርግጋፅ ፅሬት ትምህርቲ ተጠናኪሩ ከምዝቅፅልን ናውቲ ዘይተማልአለን ኣብያተ ትምህርቲ ናውቲ ንምምላእ ከምዝሕግዝ ገሊፆም፡፡
Technology,ቢሮ ትምህርቲ ክልል ትግራይ ኣብ ምርግጋፅ ፅረት ትምህርትን ዝርገሐ ትምህርትን ዝለዓለ ተሳትፎ ዝገበሩ ኣካላት ንምሽላም ካብ 8-10 ሕዳር ብደረጃ ክልል ፌስቲቫል ትምህርቲ ከምዘዳለወ ምክትል ሓላፊ እቲ ቢሮ ኣይተ ገሄር ኣብርሃ ገሊፆም፡፡
Technology,ቑልፊ ማሕለኻታት ፅሬት ትቲ ፀገም ኣተሓስባ፣ ምንኣስ ክእለትን እታወታትን ምኳኑ ኣብ ከተማ መቐለ ዓይደር ሙሉእ 1ይ ብርኪ ኣብ ዝተኻየደ ዘተ ማሕበረሰብ ትቲ ተገሊፁ፡፡ኣብ ከተማ መቐለ ከባቢያዊ ምምሕዳር ቤት ትምህርቲ ዓይደር ዝርከብ ሙሉእ ቀዳማይ ብርኪ ዓይደር ኣብ ምርግጋፅ ፅፈት ትምህርቲ ግደ ወለድን መድረኽ ዘተ ተኻይዱ፡፡ ኣብ ከተማ መቐለ ከባቢያዊ ምምሕዳር ዓይደር ዝርከብ ሙሉእ ቀዳማይ ብርኪ ቤት ትምህርቲ ዓይደር ኣብ ምርግጋፅ ፅፈት ትምህርቲ ግደ ወለዲ እንታይ እዩ ዝብል መድረኽ ዘተ ከምዝተኻየደ ተፈሊጡ፡፡ነቲ ዘተ ዝመርሑ ርእሰ መምህር እቱ ቤት ትምህርቲ መምህር ገ/ማርያም ገ/ስላሴ ከምዝገለፅዎ ቁልፊ ፀገም ማሕንቆታት ትምህርቲ ፀገም ኣተሓሳስባ፣  ካብ መምህራን ዘይተገበረለይ፣ ፀገም ክእለትን እታወታትን ከምዝኾኑ ሓቢሮም እዮም፡፡መንግስቲ ሓንፂፅዎ ዘሎ ትልሚ ዕቤት ትራንስፎርሜሽን 5 ዓመት ናብ ተግባር ክሽረፍ ዝተምሃረ ሓይሊ ሰብ ክብርክት ከምዘለዎ ነዚ ንምትግባር ብብርኪ ቤት ትምህርቲ ኣብ ባጀት ዓመት 2003 ዘቋርፁ ተምሃሮ ትሕቲ ሓደ ሚእታዊ ክኸውን ብምግባር ብኽነት ክፍለ ጊዜ ብምውጋድ ኩሉ  ተምሃራይ ክነሕልፍ ትልሚ ሓንፂፅና ኣለና ኢሎም፡፡ኣብዚ ዘተ ዝተረኸቡ ወለዲ'ውን ነቲ ትልሚ ዕቤት ናብ ሸቶ ንምብፃሕ ብወገን ወለዲ ደቆም ክቆፃፀሩ፣ ክከታተሉ ከምዝግባእን ንዕቤት ትምህርቲ ስድራ ቤት ተምሃሮ ዓብይ እጃም ከምዘለዎም ብምሕሳብ ነቲ ቤት ትምህርቲ ንምጥንኻር ድልዋት ምኳኖም ኣረጋጊፆም፡፡
Technology,ማሕበር ልምዓት ትግራይ ፅሬት ትምህርቲ ንምርግጋፅን ደረጅኡ ዝሓለወ ቤት ትምህርቲ ንምህናፅ ብዘካየዶ ቴሌቶን ካብ ዳስ ናብ ክላስ ብርክት ዝብሉ ሰብ ሃብትን ትካላት ኣብያተ ትምህርቲ ከምዝሃነፃን ሰራሕተኛታት ማሕበር ረድኤት ትግራይን ትካል ፍትሓዊ ልቓሕን ምዕቋርን ደደቢት ዘህነፅዎ ሙሉእ ቀዳማይ ብርኪ ቤት ትምህርቲ ዓዲ ዓዘቃ ብወፈያ ሰራሕተኛታት ኣብያተ ዕዮ ዝተሃነፀ ፈላማይ ቤት ትምህርቲ ከምዝኾነ ምክትል ዳይሬክተር ዓለም ለከ ቤት ፅሕፈት ማሕበር ልምዓት ትግራይ ኣይተ መሓሪ ሓጐስ ገሊፆም፡፡ ዋና ኣካያዲ ስራሕ ትካል ፍርሓዊ ልቓሕን ምዕቋርን ደደቢት ኣይተ ኣታክልቲ ኪሮስ ሰራሕተኛታት እቲ ትካል ማሕበራዊ ፀገማት ሕብረተሰብ ንምቅላል ዝከኣሎም ደገፍ ይገብሩ ከምዘለውን ተምሃሮ ስኣን ቤት ትምህርቲ ከይተምሃሩ ከይተርፉ ካብ መሃየኦም 36 ሚኢታዊ ብምውፋይ እዚ ቤት ትምህርቲ ተሃኒፁ ግልጋሎት ምሃብ ምብቅዑ ከምዘሓጐሶም ገሊፆም፡፡ንቀፃሊ ድማ እቲ ቤት ትምህርቲ ዘለዎ ሕፅረት መፃሕፍቲ ንምቅላል ሓገዝ ከምዝገብሩ ዝሓበሩ ኣይተ ኣታክልቲ ትካል ፍትሓዊ ልቓሕን ምዕቋርን ደደቢን ኣብ ወረዳታት ኣስገደ ፅምብላን ኢሮብን ኣብያተ ትምህርቲ ተህንፅ ከምዘላ ኣፍሊጦም፡፡ ምክትል ዋና ዳይሬክተር ማሕበር ረድኤት ትግራይ ኣይተ መኮነን ኣብርሃ ብወገኖም ኣብ ድሮ መበል 20 ዓመት በዓል ዓወት 20 ግንቦት ኮይና ብሰራሕተኛታት ትካልና ዝተሃነፀ ቤት ትምህርቲ እንትነመርቕ ዕላማ ሰማእታትና ሸትኡ ከምዝወቕዐ ዘመላክት እዩ ምስበሉ ፈተውቲ ልምዓትን ተወለድትን እዛ ክልል ኣብ ምቅላል ማሕበራዊ ፀገማት ብምስታፍ ንዕብየትን ልምዓት  እዛ ክልል ደገፎም ክገብሩ ፀዊዖም፡፡ ዋና ኣመሓዳሪ ወረዳ ጣንቋ ኣበርገለ ኣይተ ሰይፈ ኣዲሱ ከምዝበልዎ ድማ ማሕበር ረድኤት ትግራይን ትካል ፍትሓዊ ልቃሕን ምዕቋርን ደደቢትን መነባብሮ ህዝቢ እታ ወረዳ ብምምሕያሽ ምግቢ ውሕስና ንምርግጋፅ ምስ ዝሰርሕኦ ዘለዋ ስራሕቲ ልምዓት ጐና ጐኒ ሰራሕተኛታት እቲ ትካል ቤት ትምህርቲ ብምህናፅ ንምርግጋፅ ፅሬት ትምህርቲ ዝገበርዎ ደገፍ ብሽም ህዝብን ምምሕዳርን እታ ወረዳ ሓጐሶም ገሊፆም፡፡ሰራሕተኛታት ማሕበር ረድኤት ትግራይን ትካል ፍትሓዊ ልቃሕን ምዕቋርን ደደቢት ብልዕሊ 630 ሽሕ ዘህነፅዎ ሙሉእ ቀዳማይ ብርኪ ቤት ትምቲ ዓዲ ዓዘቓ ተመሪቑ፡፡ኣብ መወዳእታ ነበርቲ እታ ወረዳ ዝኾኑ ኣይተ ገ/መድህን ኣለሙን ወ/ሮ ደስታ ገ/ሚካኤልን እቶም ሰራሕተኛታት ገንዘቦም ብምውፋይ ዘህነኅዎ ቤት ትምህርቲ ደቆም ንርሑቅ ቦታ ከይዶም ካብ ምምሃር ከምዘናገፍዎም ድሕሪ ምግላፅ ንዝገበርዎ ሰናይ ስራሕ ድማ ንኢዶም፡፡
Technology,ምስራት መበል 70 ዓመት ቤት ትምህርቲ ንግስተ ሳባ ዓድዋ ብድምቕ ኣገባብ ንምኽባር ዝተፈላለዩ ቅድመ ምድላዋት ከምዝተወገኑ ምምሕዳር እታ ከተማ ኣፍሊጡ፡፡ እዚ በዓል ንምስሓብ ኢንቨስትመንትን ልምዓትን ምችው ባይታ ከምዝፈጠር ውን ተገሊፁ፡፡  ከንቲባ ምምሕዳር ከተማ ዓድዋ ኣይተ ኣረጋዊ ይፍጠር መበል 70 ዓመት ምምስራት ቤት ትምህርቲ ንግስተ ሳባ ዓድዋ ካብ 18 ሰነ ጀሚሩ ክሳብ ሰነ 24/2004 ዓ.ም ብዝተፈላለዩ ምድላዋት እናተኸበረ ምኻኑ ገሊፆም፡፡ ከም ኣገላልፃ ኣይተ ኣረጋዊ፣ ዓብይ ጉያ፣ ኣትሌትክስ፣ ዝተፈላለዩ ስፖርታዊ ውድድራት፣ ፊስቲቫል ትምህርቲ፣ ባዛር ንግዲ፣ ካልኦትን ኣካል እቶም ትሕዝቶ ከምዝኾኑ ሓቢሮም፡፡ብፍላይ ፅሬት ትምህርቲ ንምርግጋፅን ተሳትፎ ኩሉ ሕ/ሰብ ክህሉ ምይይጥ ፓነል ከምዝካየድን ኣብቲ እዋን ብሓገዝ ብመንግስቲ ኮርያ ዝስራሕ 2ይ ብርኪ ቤት ትምህርቲ እምን ኩርናዕ ከምዝነበርውን ገሊፆም፡፡ እዚ በዓል ኣብታ ከተማ ንምስሓብ ኢንቨስትመንት ልምዓትን ምችው ኩነታት ከምዝፈጠርን ኣብቲ በዓል ንምስታፍ ብርክት ዝበሉ ካብ ወፃኢ ውሽጢ ዓድን ተወለድትን ፈተውትን ከባብን ከምኡውን ዕድማት ኣጋይሽ ከምዝርከቡ ኣይተ ኣረጋዊ ሓቢሮም፡፡ ነበርቲ እታ ከተማ ዝኾኑ ወ/ሮ ዘውዱ ኪ/ማርያም ኣይተ ሹሻይ ለገሰን እቲ በዓል ብድሙቕ ኣገባብ ንምብዓልን እቲ ባዓል ኣብ ልምዓት እጃሞም ንከውፍዩን ዝካኣሎም ኩሉ ከምዝገብሩን ከምዝተዳለውን ተዛሪቦም፡፡ 
Technology,"ማእኸል  መሰልጠኒ ጉዱኣት ኣካል ንመበል 18 ብውፅኢት ቆርበት፣ ብቅድን ስፌትን ክዳን፣  ብስራሕቲ ጥልፊ፣ ገመድ፣ ምንፃፍን ምፅራብን እምኒ ን4 ኣዋርሕ ዘሰልጠኖም 68 ደቒ ኣንስትዮ ዝርከበኦም 152 ሰልጠንቲ ብሰርቲፊኬት ኣመሪቑ፡፡  ኣፍቲ ምረቓ ጉዱኣት ኣካል ""ሕገ መንግስታዊ መሰል ጉዳኣት ኣካል ይከበር፣ መጉዳእቲ ኣካልና ካብ ትምህርትን ስልጠናን ኣይዓግተናን"" ብዝብሉ ጭርሖታት ዝተዓጀበ ኮይኑ ተመረቕቲ ብሞይኦም ብምስራሕ ካብ ድኽነት ንምንጋፍ ናይ ባዕሎም ተራ ክፃወቱ ሓላፊ ማእኸል መሰልጠኒ ጉዱኣት ኣካል መምህር ኣማረ ገብረመድህን  ተዛሪቦም፡፡   ንድምቐት እቲ ምረቓ ብተመረቕቲ ዝተፈላለዩ ስነ-ፅሑፋት ዘቕረቡ እንትኾኑ ብዝሰነቅዎ ፍልጠትን ክእለትን ተጠቒሞም ዓርሶም ንክክእሉ ከምዝፅዕሩ ገሊፆም፡፡ "
Technology,ማእኸል መሰልጠኒ ሞያን ትምህርትን ከተማ ሽረ እንዳስላሴ 482 ደቂ ኣንስትዮ ዝርከበኦም 937 ተምሃሮ ብሞያ ኣካውንቲንግ፣ ብዕዳጋ ምሕደራን ብቕየሳን ዝተምሃሩ ብደረጃ 3ተን 4ተን ከምዘመረቐ ቤት ፅሕፈት ርክብ ህዝብን መንግስትን እታ ወረዳ ኣፍሊጡ፡፡ ተተካኢ ሓላፊ ማእኸል መሰልጠኒ ሞያን ትምህርቲን ከተማ ሽረ እንዳስላሰ ኣይተ ይሁኔ ተዘራ ኣብቲ እዋን ስነ- ስርዓት ምረቓ ተረኺቦም ከም ዝበልዎ ትካል መሰልጠኒ ማእኸል ሞያን ትምህርቲን ከተማ ሽረ እንዳስላሴ ኣብዚ ሕዚ እዋን መንግስቲ ድኽነት ንምጥፋእ ኣንፈት ልምዓት ከተማ ብምኽታል ኣብዚ ዓመት 482 ደቂ ኣንስትዮ ዝርከበኦም 937 ተምሃሮ ብስሩዕን ብምሸታዊን፣ ብሓፂር ስልጠና ድማ 6221 ኣሰልጢኑ ከም ዘመረቐ ገሊፆም፡፡ኣማኻሪ ህንፀት ዓቕምን ማሕበራዊ ጉዳይን ዞባ ሰሜን ምዕራብ ኣይተ እልፍዮስ ታደሰ ኣብቲ እውን ተረኺቦም ከምዝበልዎ ተመረቕቲ በቲ ዝረኸብዎ ሞያ ኣቢሎም ኣብ ዝተፈላለየ ዓውደ ስራሕ ተዋፊሮም ክሰርሑ ከም ዝግባእ ኣተሓሳሲቦም፡፡ ኣብ መወዳእታ እቶም ተመረቕቲ ኣብ ዝሃብዎ ሪኢቶ ድማ ብክልስ ሓሳብን ብተግባርን ዝረኸብዎ ሞያ ናብ ተግባር ብምሽራፍ ጠንኪሮም ከም ዝሰርሑ ቃል ኣትዮም፡፡
Technology,ማእኸል መሰልጠኒ ሙያን ቴክኒክን ንግስተ ሳባ ዓድዋ ብደረጃ ኣርባዕተ፣ሰለስተን ክልተን ሰልጢኖም 323 ተማሃሮ ኣመሪቑ፡፡እቶም 166 ደቂ ኣንስትዮ ዝርከቦአም ተመረቕቲ ብኣተሓሕዛ ሒሳብ፣ ምሕደራ ሆቴል፣መሽነሪ፣ ኮንስትራክሽን ኢንፎርሜሽን ቴክኖሎጂን ዝርከብዎም ብ9 ዓይነት ሙያ ከምዝኾነ መተሓባበሪት እቲ መሰልጠኒ ማእኸል ወ/ሮ ኪሮስ ገ/ሂወት ኣብ እዋን እቲ ምረቓ ገሊፀን፡፡  ተመረቕቲ ዝተውሃቦም ክልስ ሓሳብን ተግባራት ትምህርትን ብዝግባእ ዛዚሞም ንምረቓ ከምዝበቕዑ ዝገለፃ ወ/ሮ ኪሮስ  ነዞም ተማሃሮ ተግባራዊ ልምምድ ንክገብሩ ዝሓገዙ መንግስታውን ዘይመንግስታውን ትካላት ምስጋና ኣቕሪበን፡፡  ኣብ እዋን እቲ ምረቓ ዝተረኸቡ ከንቲባ ምምሕዳር ከተማ ዓድዋ ኣይተ ኣርኣያ መርእድ ሎሚ ንምረቓ ዝበቓዕኹም ተማሃሮ ካብ ማንም ወገን ስራሕ ከይተፀበኹም ፈጠርቲ ስራሕ ኮይንኩም ዓርስኹምን ሃገርኩምን ክትጠቕሙ ኣብ እትገብርዎ ፃዕሪ ምምሕዳር እታ ከተማ ኣብ ጎንኹም ተሰሊፎም ዘድሊ ደገፍ ክገብር እዩ ክብሉ ኣረጋጊፆም፡፡  ንተመረቕቲን ብሉፃት ሰራሕተኛታትን ወረቐት ምስክር ዝሃቡ ተወካሊ ምምሕዳር ዞባ ማእኸል ኣይተ ዘርኡ ብርሃነ ብወገኖም ተመረቕቲ ዝረኸብዎ ፍልጠት ተጠቒሞም ሃገሮም ዝሓንፀፀቶ ትልሚ ዕብየትን ትራንስፎርሜሽንን ንምዕዋትን ድኽነት ንምጥፋእን እጃሞም ከወፍዩ ፃውዒት ኣቕሪቦም፡፡
Technology,ማእኸል መሰልጠኒ መምህራን ናሁሰናይ ኣፀደ ህፃናት ብሞያ መምህርነት ዘሰልጠነን 230 ደቂ ኣንስትዮ ኣመሪቑ፡፡ኣብ ማእኸል መሰልጠኒ መምህራን ኣፀደ ህፃናት ናሁሰናይ 9ይ ዙር ተመረቕቲ ሑፁያት ዝሰልጠና እዘን መማህራን ሓደ ዓመት ኣብ ዝፀንሕሉ እዋን ኣብ ኣተሓሕዛን ኣመሃህራ ህፃናት እኹል ፍልጠት ከምዝረኸባ ኣብቲ ምረቓ ተገሊፁ፡፡  ኣብቲ ስነ-ስርዓት ምረቓ ዝተረኸቡ ሓላፊ ማሕበራዊ ጉዳይ ምምሕዳር ጣብያ ዓዲሓቂ መምህር ኪዱ ገ/ስላሰ ማእኸል መሰልጠኒ መምህራን  ኣፀደ ህፃናት ናሁሰናይ ኣብ ክልልና ብሕታዊ ማእኸል መሰልጠኒ መምህራን ህፃናት ከምዝኾነ ሓቢሮም፡፡   ሕፁያት ተመረቕቲ ተረከብቲ ሃገር ዝኾኑ ዕሸላት ፅቡቕ ዓቕሚ ሒዞም ብትምህርቶምን ስነ-ምግባሮምን መርኣያ ኮይኖም መሰረት ሒዞም ኣብ ዝለዓለ ደረጃ ንክበፅሑ ናይ ምግባር ዜግነታውን ሞያውን ሓላፍነት ከምዘለዎን ኣረዲኦም፡፡  ካብተን ተመረቕቲ ዝለዓለ ነጥቢ ብምምዝጋብ መዳልያ ወርቂ ዝወሰደት መምህር ምሕረት ኣድሃናን መዳልያ ቡሩር ዝወሰደት መምህር ኣለምብርሃን ብርሃነን  ዜግነታውን ሞያውን ሓላፍነትን ብግቡእ ንምውፃእ ከገልግላ ምኳነን ቃል ኣትየን፡፡  ማእኸል መሰልጠኒ መምህራን ናሁሰናይ ኣፀደ ህፃናት ብተመሳሳሊ ትምህርቲ ዘሰልጠነን መምህራን ንታሽዓይ ዙር ኣመሪቑ፡፡  ኣብ ንኡስ ዞባ ድባርዋ፡ ካብ 34 ኣብያተ-ትምህርቲ ንዝተዋጽኡ መማህራን፡ ናይ ክልተ መዓልታት ተወሳኺ ትምህርቲ ተዋሂቡ። እቲ ብ5ን 6ን ጥቅምቲ ኣብ ኣዳራሽ 2ይ ደረጃ ቤት-ትምህርቲ ድባርዋ ዝተዋህበ ትምህርቲ፡ ኣብ ምድላው ውጥን፡ ምሕደራ ግዜን ጸጋታትን፡ ስነ-ምግባርን ክብሪታትን፡ ከምኡ’ውን ተራ መማህራንን ወለድንኣብ ምሕጋዝ ተመሃሮ ዘተኰረ ነይሩ። ሓላፊ ቤት-ጽሕፈት ሚኒስትሪ ትምህርቲ ኣብ’ቲ ንኡስ ዞባ፡ መምህር ዑቕበ መለስ፡ ሰልጠንቲ ተወዳደርቲ ተመሃሮ ኣብ ምህናጽን ኣብ ሕብረተ-ሰብ ለውጢ ኣብ ምምጻእን ኣበርቲዖም ክነጥፉ ተላብዩ። 
Technology,ማእከል መሰልጠኒ ሞያን ቴክኒክን ዓዲግራት ንመበል 12 እዋን ዘሰልጠኖም 494 ተምሃሮ ኣመሪቑ፡፡ ኣብቲ እዋን ምረቓ ተረኪቦም ዘረባ ዘስምዑ ተወካሊ ሓላፊ ማእከል መሰልጠኒ ሞያን ቴክኒክን ዓዲግራት መምህር ህንፃ ገ/መድህን ከምዝበልዎ ማእከል መሰልጠኒ ሞያን ቴክኑክን ዓዲግራት ነቲ ብቀፃልነት ዝዓቢ ዘሎ ቁጠባ ሃገርና ዕዙዝ እጃሙ ዘበርክት ብቁዕን ብሞይኡ ዝተኣማመንን ዜጋ ኣብ ምፋራይ ኣበርቲዑ እናሰርሐ እዩ፡፡ በዚ ድማ እቲ ማእከል ብዓውዲታት ትምህርቲ ኢንዱስትሪ፣ ኮንስትራክሽንን ቢዝነስን ብደረጃ 4 ን 3 ብስሩዕን ብምሽታውን ንመበል 12 እዋን ዘሰልጠኖም 494 ተምሃሮ ከመርቅ ምብቅዑ ዝገለፁ መምህር ህንፃ ብተወሳኺ ድማ ኣብዚ ዓመት ን 3532 ተምሃሮ ብስሩዕን ብምሸታውን ሓፂር ስልጠና ሂቡ ከምዘመረቐ ሓቢሮም፡፡ እቲ ማእከል ብቐፃልነት ዘሰልጥኖም ዘሎ ተምሃሮ ናብረኦም ኣመሓይሾም ብሉፃት ተሸለምቲ ይኾኑ ብምህላዎም ናብቲ ማእከል ዝኣትው ዘለዎ ቁፅሪ ሰልጠንቲ ይዓቢ ምህላው እቶም ሓላፊ ወሲኮም ገሊፆም፡፡ ኣብቲ ዕለት መምርሒ ስራሕ ዝሃቡ ምክትል ከንቲባ ዓዲግራት ኣይተ ተስፋኣለም ሓድጉ ብወገኖም ተመረቕቲ ሃገርና ተከታታሊ ዕብየት ተረጋግፀሉ ኣብ ዘላ እዋን ትምረቑ ብምህላውኹም ሰፊሕ ልምዓታዊ ዕማም ይፅበየኹም ኣሎ ምስበሉ ድክነት ኣብ ምጥፋእ ኣብ እትገብርዎ ምንቅስቃስ ድማ መንግስቲ ኣብ  ጎንኩም ኣይፍለን ክብሉ ገሊፆም፡፡
Technology,"ማእከል መሰልጠኒ ሞያን ቴክኒክን ንግሰተ ሳባ 344 ሰልጠንቲ ብደረጃ ሰለስተን ብደረጃ ኣርባዕተን ኣመሪቁ፡፡ ርእሰ መምህር ማእከል መሰልጠኒ   ሞያን ቴክኒክን ንግሰተ ሳባ መምህር ኪሮስ ገ/ሂወት ኣብ 2001 ዓ.ም ብ14 ሞያታት 539 ተምሃሮ ብቐትሪ 395 ብምሸታዊ ተቐቢሉ እናሰልጠነ ዝፀንሐ እንትኸውን ብዝተፈላለያ ምኽንያት ትምህርቶም ዘቋረፁን ናይ ትምህርቲ ዕድል ዝሰኣኑን 7235 ብሓፂር ስልጠና ብምሃብ ሓዱሽ ናይ ስራሕ ዕድል ኣብ ምፍጣር  ደቀቅትን ኣናእሽተይ ንግዲ ትካላት ኣብ ምጥንኻርን ዓብይ ስራሕ እናሰርሐ መፂኡ እዩ፡፡  225 ደቂ ኣንስትዮ ዝርከብኦም 344 ተምሃሮ እንትነምርቕ ካብዚኣቶም 39 ብደረጃ ሰለስተ 305 ድማ   ብደረጃ ኣርባዕተ ነመርቕ ኣለና፡፡   ተመረቕቲ ሒዝክዎም ዘለኹም ደረጃን ክእለትን  ኢትዮጵያ ክተመዝግቦ እትደልዮ ዘላ ቁጠባውን ቴክኖሎጂካውን ዕብየት መበገሲ እምበር ናይ መወዳእታ ስልጠናኹም ከምዘይኮነ ተረዲእኹም ካብታ ዝተመረቅኩምላ ዕለት ጀሚርኩም ተወሳኺ ደረጃን ክእለትን ንምሓዝ ዓብይ ፈተና ክትሓልፉን ንባዕልኹምን ንዓድኹምን መርኣያ ክትኾኑ ትፅቢት ይግበረልኩም ክብሉ ገሊፆም፡፡ብመሰረት ፖሊስን ስትራተጂን ቴክኒክን ሞያን ቀፃሊ ዕብየት ንምርግጋፅ መረጋገፂ ብቕዓት ፈተና ምውሳድን ምሕላፍን ትፅቢት ዝግበረልኩም ምኳኑ እናሓበርኩ ትካልና ኣብ ትግራይ ካብ ዝርከባ ሞያን ቲክኒክን ብቕዓት መረጋገፂ ማእኸላይ ሓንቲ ብምኳና ኣብ 2002 ዓ.ም ፈተና ብቕዓት መረጋገፂ ካብ ዝወሰዱ ተምሃሮ 30 ሚኢታዊ ዝሓለፉ እንትኾኑ እዚ ምስቲ ትካልና ዘለዋ ሕፅረት ዝሓሸ ስራሕ ተሰሪሑ ዝተረኸበ እንትኾን ኣብ ቀፃሊ ትካልና ዘለዎ ፀገም ፈቲሑ ዝለዓለ ውፅኢት ከምእንረክብ ዘጠራጥር ኣይኮነን ዝበሉ መምህር ኪሮስ ደረጅኡ ዝሓለወ ትካል ንምህናፅ ክልል መንግስቲ ዝከኣሎ ፃዕሪ ይገብር ከምዘሎን ምምሕዳር ከተማ ዓድዋ እውን 51,000 ሜትር ካሬ መሬት ከምዝሃበ ሓቢሮም፡፡  "
Technology,ማሕበር ተጋሩ ሰሜን ኣሜሪካ ኣብ ወረዳ ኣስገደ ፅምብላ ከተማ ደደቢት ካብ ትርከብ ሙሉእ 1ይ ብርኪ ቤት ትቲ ብልዕሊ ፍርቂ ሚልየን ቅርሺ ወፃኢ ንፅፈት ትቲ ሓገዝቲ ዝኾኑ እታወታት ንምምላእ እምነ ሰረት ኣምቢሮም ኣብ ምንባር እምነ ሰረት ተረኺቦም ንማሕበር ልምዓት ትግራይ ብምውካል መደረ ዘስምዑ ኣይተ ታደሰ ነጋሽ ከምዝገለፅዎ ማሕበር ልምዓት ትግራይ ኣብ ትምህርትን ጥዕናን ልዑል ትኩረት ብምሃብ ዘለው ፀገማት ንምፍታሕ ኣባላታን ደገፍታን ብምትሕብባር እንዳሰርሐት መፂኣ እያ ድሕሪ ምባል ደገፍቲ ልምዓት ዝኾኑ ማሕበር ተጋሩ ሰሜን ኣሜሪካ ናይቲ ኩል ጊዜ ዝገበርዎ ደገፎም መቐፀልታ ዝኾነ ኣብ ከተማ ደደቢት ሙሉእ 1ይ ብርኪ ቤት ትምህርቲ ደደቢት ዘሎ ፀገም እታወታት ፅፈት ትምህርቲ ንምምላእ ዝገበርዎ ፃዕሪ ብምንኣድ ኩሉ በቢዓቕሙን  ክእለቱ ንማሕበር ልምዓት ትግራይ ክድግፍ ፀዊዖም፡፡ኣቦ መንበር ማሕበር ተጋሩ ሰሜን ኣሜሪካ ኣይተ ኪሮስ ኣርኣያ ብወገኖም ማሕበሮም ኣብ ናይ 37 ዓመታት ዕድሜኣ ንህዝቢ ትግራይ ዝረብሕ ዘለለ ሓገዝ ኩሉ እንዳፈፀመት መፂኣ እያ ድሕሪ ምባል ቅድሚ ውድቀት ደርጊ መፅቀጥትን ጭቆናን ህዝቢ ትግራይ ኣብ ግምት ብምእታው ነቲ ዕሸል ውድብ ብንብረትን ገንዘብን ካብ ምድጋፍ ብዝሓለፈ ውድብ ህወሓት ተፈላጥነት ንኽህልዎ ኣብ ኣሜሪካን ካናዳን ዝነበሩ ተጋሩ እንዳንቀሐት እንዳወደበን ንዓወት እቲ ውድብ ከም ዝፀዓረት ድሕሪ ምሕባር ሕዚ ድማ ኣብ ናይ ልምዓት ቃልሲ ብምእታው ኣብ ኩሎም ፀገማት ህዝቢ ትግራይ ፍታሕ ንምቅማጥ ትሰርሕ ከምዘላ ገሊፆም፡፡ብምትሕሓዝ ሃገርና ሓንፂፃቶ ዘላ ትልሚ ዕብየትን ትራንስፎርሜሽንን ንምዕዋት ኣብ እትረባረበሉ ዘላ እዋን ማሕበር ተጋሩ ሰሜን ኣሜሪካ ካብኣ ዝሕሎ ኩሉ ከም ትፍፅም ብምሕባር ኣብዛ ታሪኻዊት ቦታ ንጅግና ህዝቢ ደደቢት እዚ ደገፍ ምግባሮም ዓብይ ኽብሪ ከምዝስመዖም ብስም ማሕበሮም ገሊፆም፡፡ ዋና ኣመሓዳሪ ወረዳ ኣስገደ ፅምብላ ኣይተ ኣስገደ ፅምብላ ኣይተ ሃሴት ካሳ ብወገኖም ድሕሪ ውድቀት ደርጊ ፃምእ ትምህርቲ ንምርዋይ  ማሕበር ልምዓት ትግራይ ኣባላታን ደገፍታን ብምትሕብባር ዝተፈላለዩ ስራሕቲ ብምስራሕ መላእ ትግራዋይ ተጠቃሚ ፅርየቱ ዝሓለወ ትምህርቲ ንክኸውን ኣብዛም ዝሓለፉ እናት ዓበይቲ ዓወታት ከምዝተመዝገቡ ብምሕባር ናቱ መቐፅልታ ኣብ ወረዳ ኣስገዳ ፅምብላ ኣብ ዝሓለፈ ዓመት ምስ ማሕበር ልምዓት ትግራይ ብምኳን ብልዕሊ 2.6 ሚልየን ብር ወፃኢ 8 ኣብያተ ትምህርቲ ተሰሪሐን ኣብ ረብሓ ከም ዝወዓላ ገሊፆም፡፡ ርእሰ ምምሕዳር ቤት ትምህርቲ ደደቢት ኣይተ ተስፋይ ፀሃየ፣ተወከልቲ ተምሃሮን ወካሊ ነበርቲ ደደቢት ኣይተ ካሕሳይ ገ/መድህን ብሓባር ከምዝገለፅዎ እታ ቤት ትምህርቲ ፀገም ንፅፈት ትምህርቲ ሓገዝቲ ዝኾኑ እታዎት ቤተ ፈተነ፣ቤተ ንባብ፣ ፅሩይ መስተ ማይ፣ሕፅረት ወናብርን ፅታ ዝፈለየ ሽንቲ ቤት ከም ዝነበራ ብምሕባር ማሕበር ተጋሩ ሰሜን ኣሜሪካ ነዚ ንምምላእ ዝገበረሎም ደገፍ ልዑል ምስጋንኦም ኣቕሪቦም፡፡  
Technology,ማሕበር ተምሃሮ ነባር ንግስተሳባ ዓድዋ ኣብ ኣብያተ ትምህርቲ ዝረኣዩ ሕፅረት ናውቲ ትምህርቲ ንምምላእን ፅሬት ትምህርቲ ንምርግጋፅን ትነጥፍ ከምዘላ ኣቦ መንበር እታ ማሕበር ኣፍሊጦም፡፡ መበል 70 ዓመት ምስረታ እቲ ቤት ምህርቲ ኣብ ዝቕፅል ወርሒ ሰነ 4 ብዝተፈላለዩ ምድላዋት ከምዝኽበር'ውን ተገሊፁ፡፡ኣቦ-ወንበር ማሕበር ተማሃሮ ነበር ንግስተ ሰባ ዓድዋ ኣይተ ጌታቸው በላይ ኣብ ዝቅፅል ወርሒ ሰነ 2004 ዝኽበር መበል 70 ዓመት ምስረታ ቤት ትምህርቲ ንግስተ ሳባ ዓድዋ ኣመልኪቶም ምስ ህዝቢ፣ መምህራን፣ ምሃሮ፣ ሃለውቲ ኣብያተ ፅሕፈትን ዝተፈላለዩ ክፍላት ሕ/ሰብን ከተማ ዓድዋ ኣብ ዝተዳለወ መድኽ ከምዝበልዎ፣ እታ ማሕበር ኣብቲ ቤት ትምህርቲ ዝረኣዩ ሕፅረት ኮምፒተራት፣ መፃሕፍትን ካልኦት ናውቲ ትምህርትን ንምምላእ ፃዕሪ ትገብር ኣላ፡፡  ኣብ ወፃእ ዝርከቡ ኣባላትን ተወለድትን ዝሰደድዎም ቴሌቪዥናትን ኮምፒተራት ኣብ ውሽጢ ዓዲ ኣትዮም ከምዘለው ዝገለፁ ኣይተ ጌታቸው ሚስተር ማርክ ካብ ዝተባሃለ ገባሪ ሰናይ ዝተለገሰ 50 ኮምፒተራት ኣብ መቐለ ከምዝኣተዋ'ውን ተዛሪበን፡፡እታ ማሐበር ኣብ እትምስረት 11 ዓመት እንተኁቐፀረት እኳ ክንድትዝድለ ከምዘይሰርሓት ዝሓበሩ ኣይተ ጌታቸው ኣብዚ ሕዚ እዋን ግና ዝነበረ ፀገም ፈትሻ ትካላዊ ኣሰራርሓ ተኺላ ዝተፈላለዩ ፕሮጀክታት ቀሪፃ እቶት ኣብ ምትእልላሽ ከምትርከብን ተስፋ ዝህቡ ምላሻት ከምዝርኸበትን ኣረዲኦም፡፡ እታ ማሕበር ኣብ ውሽጢ ዓድን ወፃእን ኣባላት ብበዝሒ ንምፍራይ ትሰርሕ ከምዘላ ዝገለፁ ኣይተ ጌታቸው ዝመፅ ወርሒ ሰነ 2004 መበል 70 ዓመት ብዝተፈላለዩ ምድላዋት ንምኽባር ኣብ ምሽብሻብ ከምትርከብ'ውን ኣመልኪቶም፡፡ ኣብቲ መድረኽ ዝተረኸቡ ም/ከንቲባ ከተማ ዓድዋ ኣይተ ኣረጋዊ ይፍጠር እታ ማሕበር ዝጀመረቶ ስራሕቲ ብዝበለፀ ንምጥንኻር ዝሕግዝ መበል 70 ዓመት ምስረታ ንግስተ ሳባ ዓድዋ ብድሙቕ ፅምብል ንምኽባር ምምሕዳር፣ እታ ማሕበርን ህዝብን ዝተፈላለዩ ኮሚቴታት ኣጣይሾም ይንቀሳቐሱ ከምዘለው ሓቢሮም፡፡ እዚ ኣጋጣሚ ኣብ ወፃእን ኣብ ውሽጢ ዓድን ዝርከቡ ተወለድትን ፈተውቲ ዓድን ናብ ዓዶም መፂኦም ከባቢኦም ክሪኡን ዝከኣሎም ኢንቨስት ንክገበሩን ከምዝሕግዝ ዝገለፁ ኣይተ ኣረጋዊ ምምሕዳር፣ ህዝብን፣ ሰብ ሃፍትን ንምቅርራብ ዝሕግዝ በህል ከምዝኸውንን ነዚ ጠመተ  ይሰርሕ ከምዘሎን ተዛሪቦም፡፡ ማሕበር ዝሓዘቶ ትልሚ ንምዕዋት ዝከኣሎም ኩሉ ከምዝገብሩን ብገንዘቦምን ብሓሳብን ንምሕጋዝ ድልዋት ምኳኖም ኣረጋጊፆም፡፡ቤት ትምህርቲ ንግስተ ሳባ ዓድዋ ኣብ 1934 ዓ.ም ዝተጣየሸት ምኳና ይፍለጥ፡፡
Technology, ማሕበር መናእሰይ ትግራይ ካብ ዝተፈላለያ መንግስታውን ዘይመንግስታውን ላዕለዎት  ትካላት ትምህርቲ ብዝረከቦ ዕድል ነፃ ትምህርቲ  681 ተምሃሮ የምህር ከምዘሎ እቲ ቤት ፅሕፈት ገሊፁ፡፡ ማሕበር መናእሰይ ትግራይ ማሕበራዊ፣ቁጠባውን ፖለቲካውን ዓቅሚ መናእሰይ ብምዕባይ ብኣተሓሳስባ፣ፍልጠትን ክእለትን ብቁዕ ዝኾነ ተረካቢ ዓዲ መንእሰይ ብምህናፅ መደባት ልምዓትን ምንጋስ ሰናይ ምምሕዳርን ብምዕዋት ካብ  ድሕረትን ድክነትን ነፃ ዝኾነት ሃገር ንምውናን ዓበይቲ ስራሕቲ እናወገነ እዩ፡፡ኣብዚ ዓመት እዚ  ኣብ መናእሰይ ዝረኣዩ ማሕበራዊ ቁጠባውን ፀገማት ንምፍታሕ ምስ ዝተፈላለዩ መንግስታውን ዘይመንግስታውን ላዕለዎት ትካላት ትምህርቲ ብምርድዳእ 681 ተምሃሮ ብፍርቂ ክፍሊትን ብነፃን ብደረጃ ምስክር ወረቀት፣ ዲፕሎማ፣ ዲግሪን ካልኣይ ዲግሪን የምህር ከምዘሎ ኣብ ቤት ፅሕፈት ማሕበር መናእሰይ ትግራይ ሓላፊ ዋና ክፍሊ ማሕበራዊ መንእሰይ ወ/ገብርኤል ንጉሰ ገሊፁ፡፡ኣለው እዮም ኣብ ዝተፈላለዩ ከባቢታት ትግራይ ብፍርቂ ክፍሊትን ነፃ ዕድል ትምህርትን እናተምሃሩ ዝርከቡ መናእሰያት ብሰንኪ ሕፅረት ገንዘብ ካብ መኣዲ ትምህርቲ ርሒቆም ከምዝነበሩ ዝሓበረ መንእሰይ ወ/ገብርኤል እቲ ዝተውሃበ ነፃ ዕድል ትምህርቲ ልዕሊ 1.2 ሚልየን ብር ከምዝግመት ኣፍሊጦም፡፡ተጠቀምቲ ዕድል ነፃ ትምህርቲ ዝኾኑ ተምሃሮ ዩኒቨርስቲ መቐለ ተምሃራይ ዘርእሰናይ ገ/ኣረጋዊን ተምሃሪት ኣፀደ ደረስን ኣብ ዝሃብዎ ሪኢቶ ካብ ትሑት ዓቅሚ ዘለዎ ስድራ ዝተወለድና ብምኳና ኣብ ላዕለዎት ትካላት ትምህርቲ ክንመሃር ዕድል ኣይነበረናን፡፡ ሐዚ ግን ማሕበር መናእሰይ ትግራይ ብዝፈጠረልና ነፃ ዕድል ትምህርቲ ብደረጃ ዲግሪ ክንመሃር ምክኣልና ንቀፃሊ ዓርስና ክኢልና ንስድራናን ሃገርናን ክንከውን ይሕግዘና እዩ ክብሉ ሓቢሮም፡፡
Technology,ማሕበር ተምሃሮ ነበር ንግስተ ሳባ ዓድዋ ፅሬት ትምህርቲ ንምርግጋፅ ኣብ ዝግበር ፃዕሪ ኣባላታ ብምጥንኻር ኣበርቲዓ ትሰርሕ ከምዘላ ምክትል ኣቦ መንበር እታ ማሕበር ገሊፆም፡፡ ኣብ ኣሜሪካ ካብ ዝርከቡ ኣባላት ዝተልኣኸ ሓገዝ ናውትን መፃሕፍትን'ውን ተበርኪቱ፡፡  መንበር ማሕበር ተምሃሮ ነበር ቤት ትምህርቲ ንግስተ ሳባ ኣይተ ጌታቸው በላይ ምስ ኣባላት እታ ማሕበርን መዳርግቲ ኣካላትን ኣብ ከተማ ዓድዋ ኣብ ዝተኻየደ መድረኽ ምክክር ተረኺቦም ከምዝበልዎ እታ ማሕበር ኣብ ዝሓለፉ 10 ዓመታት ንኸይዲ ምምሃር ምስትምሃር ዝሕግዙ ናውቲ ትምህርቲ፣ ተወሰኽቲ መምሃሪ ክፍሊታት ብምህናፅን ካልኦት ደገፋት ብምውፋይን መሓዛ ልምዓት ምኳና ብተግባር እናመስከረት እያ፡፡  ኣብ ኣሜሪካ ዋሽንግተን፣ዲሲ ሲያትልን ኣባላት ብምውዳብን ኣብ ልምዓት ፅሬት ትምህርቲ ንክዓስሉ ሓበራዊ መድረኽ ምርድዳእ ብምፍጣር ውፅኢታዊ ስራሕ ከምዝተሳለጡ ዝገለፁ ኣይተ ጌታቸው ኣብ ዝቅፅል ዓመት ዝሓሸ ስራሕ ንምስራሕ ዘኽእል ባይታ ከምዝትመቻቸወ'ውን ተዛሪቦም፡፡  ኣብ ንግስቲ ሳባ ቤት ትምህርቲ መሰናድኦ ዝህነፅ ዘሎ ዘበናዊ ቤተ መፃሕፍቲ ብኢንተርኔት ግልጋሎት ንክህብን ተምሃሮን መምህራንን ፍልጠቶም ዘማዕብልሉ ኩነት ንምፍጣር እታ ማሕበር ዘድሊ በጀት ብምምዳብ ህንፀቱ ሰለጤን ክህልዎን ትገብር እያ፡፡ ጎና ጎኒ እዚ ኣብ ማእኸል መሰልጠኒ ቴክኒክን ሙያን ንግስተ ሳባ ዘሎ ሕፅረት ናውቲ ንምፍታሕ'ውን ምስ መዳርግቲ ኣካላት ብምትሕብባር ትሰርሕ ኣላ ኢሎም፡፡  ኣብ 2004 ዓ.ም ብምክንያት መበል 70 ዓመት ምስረታ ቤት ትምህርቲ ንግስተ ሳባ ኣብ ዝኽበር ፅምብል ህዝቢ ብንጥፈት ንክዋስእ ኣብ ከተማታት ኣዲስ ኣበባን ሃገረ ኣሜሪካን ዝተፈላለዩ ኮሚቴታት ተጣይሾም ዝተፈላለዩ ስራሕቲ ይዓሙ ከምዘለው ኣይተ ጌታቸው ተዛሪቦም፡፡  ነባርነቶም ሃገረ ኣሜሪካ ዝኾኑ ኣባላት ማሕበር ተምሃሮ ነበር ቤት ትምህርቲ ንግስቲ ሳባ ዝተልኣኹ ዝተፈላለዩ ሓገዛት መፃሕፈቲ፣ ናውትን ወንበር ኣይተ ጌታቸው በላይ ንምክትል ከንቲባ ምምሕዳር ከተማ ዓድዋ ኣይተ ጎበዛይ ኣረፋይኔ ኣረኪቦም፡፡
Technology,ማሕበር ልምዓት ትግራይ ኣብ ዘፈር ትምህርቲ ሰፊሕ ስራሕቲ ብምስራሕ ክሳብ ሐዚ ከባቢ 500 ኣብያተ ትምህርቲ ኣብ መላእ ትግራይ ከምዝሃነፀት ተገሊፁ፡፡ማሕበር ልምዓት ትግራይ ክሳብ ሐዚ ዝተፈላለዩ ልምዓታዊ ምንቅስቃስ እናካየደት እንትትኸውን ብፍላይ ኣብ ዘፈር ትምህርቲ ሰፊሕ ስራሕ ብምስራሕ ክሳብ ሐዚ ንሰብ ሃፍትን ገበርቲ ሰናይ ትካላትን ብሰፊሑ ድማ ህዝቢ ኣተሓባቢራ ኣብያተ ትምህርቲ ብምህናፅ  ብርክት ዝበላ ኣብያተ ትምህርቲ ንግልጋሎት ኣውዒላ እያ፡፡ልምዓት ዓዲ ብወዲ ዓዲ ዝብል መሪሕ ሓሳብ ተሓንጊጣ ንህዝቢ እናሳተፈት እትንቀሳቀስ ማሕበር ልምዓት ትግራይ ኣብያተ ትምህርቲ ብምህናፅ፣ ዘድልዩ ናውቲ ትምህርቲ ብምምላእ ፍሉይ ሓገዝ ንደቂ ኣንስትዮ ተምሃሮ ብምሃብ  ሓዊሱ ሰፊሕ ስራሕቲ ሰሪሓ እያ፡፡ነይሮም  ካብ ዳስ ናብ ክላስ ብዝብል ኣብ ዝተኻየደ ወፍሪ ምህናፅ ኣብያተ ትምህርቲ ብተግባራዊነቱ ንኩሉ ዘኹረዐ ተግባር ኮይኑ ብርክት ዝበሉ ሰብ ሃፍቲ መዋእለ ንዋዮም ኣብ ህንፀት ኣብያተ ትምህርቲ ኣውዒሎም እዮም፡፡ ካብዚኣቶም ሓደ ዝኾኑ ኣብ ቀረባ እዋን ኣብ ከተማ ኣዲስ ኣበባ ዝነባርነቶም ወናኒ ኣምባሳደር ሱፍ ስፌት ኣይተ ስዒድ መሓመድ ብርሃን ቅድሚ ሐዚ ኣብ ከባቢ ትውልዲ ዓዶም ወረዳ ላዕላይ ኣድያቦ ኣብ ዝተፈላለዩ ልምዓታዊ ምንቅስቃስ ክሳተፉ ዝፀንሑ እንትኾኑ ኣብ ቀረባ እዋን ድማ ኣብ ወረዳ ላዕላይ ኣድያቦ ጣብያ ሓድግቲ ሙሉእ ቀዳማይ ብርኪ ቤት ትምህርቲ ሃኒፆም ኣመሪቆም ኣረኪቦም እዮም፡፡  ይብል ተመሳሳሊ ኣይተ ፍትዊ ወልዳይ ዝተብሃሉ ምስ ማሕበር ልምዓት ትግራይ ብምትሕብባር ኣብ ወረዳ ኣሕፈሮም  ጣብያ መዝብር ብልዕሊ 2 ሚልየን ብር ዝተሃነፀ 2ይ ብርኪ ቤት ትምህርቲ ብተመሳሳሊ ኣመሪቆም ኣረኪቦም እዮም፡፡ይኸውን  ስዒድ መሓመድ ብርሃንን ኣይተ ፍትዊ ወልዳይን ብማሕበር ልምዓት ትግራይ መላዓዓላይነት ኣብ ዝተዳለወ መድረኽ ምህናፅ  ኣብያተ ትምህርቲ ቤት ምህርቲ ሃኒፆም ብእዋኑ ካብ ምርካቦም ብተወሳኺ ኣብቲ ካብ ዳስ ናብ ክላስ ዝብል ወፍሪ ልምዓት ኣብ ምትሕብባርን ምስራሕን ልዑል ተወፋይነት ኣሪኦም እዮም፡፡ንቀፃሊ ኣብ ዘፈር ትምህርቲ ዝሓሸ ክያዶ ንምምዝጋብ ማሕበር ልምዓት ትግራይ ንህዝቢን ዝተፈላለዩ ፈተውቲ ኣካላትን ኣተሓባቢርና ንምስራሕ ድልዋት ኢና ዝበሉ ኣምባሳደር ተወልደ ገብሩ ኣብ 2003 ዓ.ም. ጐና ጐኒ ምህናፅ ኣብያተ ትምህርቲ ፅሬት ትምህርቲ ንምርግጋፅ ኣብ ኩለን 2ይ ብርኪ ኣብያተ ትምህርቲ ትግራይ ቤተ ፈተነ፣ ቤተ መፃሓፍትን ማእኸል ኮምፒዩተርን ሓዊሱ ናውቲ ኣብያተ ትምህርቲ ንምላእ ትልሚ ከምዝሓዘት ሓቢሮም፡፡
Technology,ማሕበረሰብ ቤት ትምህርቲ ልምዓት ፀገማት እታ ቤት ትምህርቲ ንምፍታሕ ብዝሰርሕዎ ዝተዋደደ ስራሕ ሙሉእ ቀዳማይ ብርኪ ቤት ትምህርቲ ልምዓት ብደረጃ ዞባ መርኣያ ክትከውን ከምዝከኣለት ቤት ፅሕፈት ምምሕዳር ወረዳ ቃፍታ ሑመራ ገሊፆም፡፡ብክእለትን ፍልጠትን ብቁዓት ዝኾኑ ተምሃሮ ንምፍራይ መንግስቲ 6 ፓኬጃት ፅሬት ትምህርቲ ተግባራዊ ንምግባር ሰፋሕቲ ምንቅስቃስ ኣብ ዘካይደሉ እዋን ማሕበረሰብ ቤት ትምህርቲ ንምርግጋፅ ፅሬት ትምህርቲ ዝለዓለ ኣስተዋፅኦ እናገበሩ እዮም፡፡ መሰረት እዚ ማሕበረሰብ ቤት ትምህርቲን ወለዲ መምህራን ሕብረትን ሙሉእ ቀዳማይ ብርኪ ቤት ትምህርቲ ልምዓት ብዝሰርሕዎ ዝተዋደደ ስራሕ እታ ቤት ትምህርቲ  ብደረጃ ዞባ መርኣያ ክትከውን ከምዝከኣለት ዋና ኣመሓዳሪ ወረዳ ቃፍታ ሑመራ ኣይተ ንጉሰ ገ/ማርያም ገሊፆም፡፡ ቀዳማይ ብርኪ ቤት ትምህርቲ ልምዓት ኩለመዳይ ንጥፈታት ተማሃሮ ማእከል ብምግባር ዝሰርሓቶም ስራሕቲ ናብ ኩለን ኣብያተ ትምህርቲ እታ ወረዳ ንምትአትታው ፃዕሪ ይግበር ከምዘሎ ዝሓበሩ ኣይተ ንጉሰ ኣብታ ወረዳ ኣብ መኣዲ ዝርከቡ 21622 ተምሃሮ ብፍልጠትን ክእለትን ብቁዓት ኮይኖም ንክወፁን ሃገርና ሸቶ ልምዓት ምእተ ዓመት ትምህርቲ ንምዕዋት ወረዳ ቃፍታ ሑመራ ዝተውሃበ ዕማም ከምእትፍፅም ኣፍሊጦም፡፡ኣቦ ወንበር ከተማ ኣደባይ ኣይተ ኪሮስ ካሕሳይ ብወገኖም ማሕበረሰብ ከተማ ኣደባይ ደቁ ኣብ ሙሉእ ቀዳማይ ብርኪ ቤት ትምህርቲ ልምዓት እተምህር ዝድለ ክእለትን ፍልጠትን ሒዙ ክወፅእ ድሌቱ ከምዝኾነነ በዚ እውን  መምሃሪ ክፍሊ ንምፍጣር ብገንዘብን ጉልበትን ዝለዓለ ሓገዝ እናገበረ ከምዝመፀን ንቀፃሊ እውን ሓገዙ ኣጠናኪሩ ከምዝቅፅል ሓቢሮም፡፡ርእሰ መምህር ሙሉእ ቀዳማይ ብርኪ ቤት ትምህርቲ ልምዓት መምህር  ሻምበል ፍስሃ ማሕበረሰብ ቤት ትምህርቲ ልምዓት ኣብታ ቤት ትምህርቲ ዘለው ፀገማት ንምፍታሕ ዝሰርሖም ስራሕቲ ንከይዲ ምምሃር ምስትምሃር ሓጋዛይ ከምዝኾነ ምስገለፁ መምህራንን ተምሃሮን እቲ ቤት ትምህርቲ ድማ ፅሬት ትምህርቲ ንምርግጋፅ ጠንኪሮም አናሰርሑ እዮም፡፡መርኣያ ሙሉእ ቀዳማይ ብርኪ ቤት ትምህርቲ ልምዓት ንካልኦት ንምፍላጥ ሰፋሕቲ ስራሕቲ እናተሰርሐ ከምዝኾነ ዝሓበሩ መምህር ሻምበል ኩለን አብያተ ትምህርቲ 6 ፓኬጃት ፅሬት ትምህርቲ ንምትግባር ምስ ማሕበረሰብ ቤት ትምህርቲ ስጡም ዝምድና ይገብራ ከምዝግባእ ድማ ሓቢሮም፡፡
Technology,መጠን ምቑራፅ ብምቕናስ ፅሬት ትቲ ንምርግጋፅ ብሙሉእ ዓቕሞም ከምዝረባረቡ ዝተፈላለዩ ክፋላት ሕሰብ፣ሰብ ሙያን ኣመራርሓ ትምህርትን ወረዳ መረብ ለኸ ገሊፆም ኣብ ወረዳ መረብ ለኸ ኣብዚ ዓመት ኣብ መኣዲ ትምህርቲ ካብ ዝሓገዩ ልዕሊ 19000 ተምሃሮ እቶም 1614 ተምሃሮ ትምህርቶም ኣቋሪፆም እዮም፡፡ ምኽንያት ምቁራፅ እዞም ተምሃሮ ድማ ዝተፈላለዩ  ምኽንያታት ዋላ እንተሃለው ኣብ ምቁፅፃር፣ኣብ ኣታሓሕዛን ኣታኣላልያን ተምሃሮ ዘሎ ልሕሉሕ ኩነታት ሰፊሕ ብፅሒት ከምዝወስድ ምክትል ሓላፊ ክፍሊ ትምህርቲ ወረዳ መረብ ለኸ መምህር ንግስቲ ካሕሳይ ገሊፀን፡፡ መ/ር ንግስቲ ካሕሳይ መጠን ምቁራፅ ተምሃሮ እታ ወረዳ ትሕቲ 2.8 ሚኢታዊ ንምግባር ትልሚ ተታሒዙ እንተነበረ ዝተገበረ ፃዕሪ ልሕሉሕ ብምንባሩ ብልዕሊ 3 ዕፅፊ ዓብዩ 8.2 ሚኢታዊ ኮይኑ እዩ፡፡ እዚ ኣብ 55 ኣብያተ ትምህርቲ ኣጋጢሙ ዘሎ ምቁራፅ ተምሃሮ ኣብ 2003 ዓ.ም. ከይድገም ዝተፈላለዩ መፈፀመ መደባት ወፂኦም ምስ ኣመራርሓ ጣብያን ወረዳን፣ ሰብ ሙያ ትምህርትን ወለዲ መምህራንን ሕብረትን ምርድዳእን እናተገበረሉ እዩ፡፡ተሳተፍቲ ዋዕላ ትምህርቲ ወረዳ መረብ ለኸ ክንዲ ዝኣክል ምቁራፅ ትምህርቲ ኣብ ልምዓትን ዕብየትን ወሳኒ ብፅሒት ኣለዎ ድሕሪ ምባል ንሕና ካባና ዝድለ ትፅቢት ክንፍፅም ዝበዝሕ ግዜ ምስኦም ዝውዕሉ መምህራን ድማ ዝያዳ ሓላፍነት ወሲዶም ክሰርሕሉ ፀዊዖም እዮም፡፡ከም ሓበሬታ  ቤት ፅሕፈት ትምህርቲ ወረዳ መረብ ለኸ ኣብ 2003 ዓ.ም. ኣብ ምቁራፅ ትምህርቲ ተምሃሮ፣ ኣብ ውፅኢት ተምሃሮ፣ ምድጋም ክፍሊ፣ ኣብ ምርግጋፅ ፓኬጅ ትምህርቲ፣ ምብርኻት ሞዴል ኣብያተ ትምህርቲ ኣበርቲዑ ንምስራሕ ዘኽእሎ ትልሚ ሓንፂፁ ከምዘሎን ዝነበሩ ክፍተታት ኣብ ምምላእን ዓቕምታት ድማ ኣብ ምጉልባትን ኣድሂቡ ምስ ህዝብን መዳርግቲ ኣካላትን ዝጀመሮ ዘተ ክቕፅለሉ እዩ፡፡ኣብ ወረዳ መረብ ለኸ ንበጀት ዓመት 2003 ዓ.ም. ካብ በጀት እታ ወረዳ 38.8 ሚኢታዊ ልዕሊ 10.1 ሚልየን ቕርሲ ዝተመደበ እንትኸውን፣ ኣብ 55 ኣብያተ ትምህርቲ ካብ 1ይ ክሳብ 12 ክፍሊ ልዕሊ 25 ሽሕ ተምሃሮ ኣብ መኣዲ ትምህርቲ ክሓግዩ ትፅቢት ከምዝግበር ቤት ፅሕፈት ርክብ ህዝብን መንግስትን እታ ወረዳ ዝለኣኾ ፀብፃብ ይሕብር፡፡
Technology,መጠን ምቁራፅ ተመሃሮ ናብ 0 ብምውራድ ኩለን ኣብያተ ትምህርቲ ናብ ሞዴል ንምስግጋር ይሰርሕ ከምዘሎ ቤት ፅሕፈት ትቲ ወረዳ ኣስገደ ፅምብላ ኣፍሊጡ፡፡  መጠን ምቁራፅ ተመሃሮ ናብ 0 ብምውራድ ኩለን ኣብያተ ትምህርቲ ናብ ሞዴል ንምስግጋር ይሰርሕ ከምዘሎ ቤት ፅሕፈት ትምህርቲ ወረዳ ኣስገደ ፅምብላ ኣፍሊጡ፡፡65 ርእሳነ መምህራን እታ ወረዳ ኣብ ብሉፃት ኣብያተ ትምህርቲ ዑደት ኣካይዶም ምችውነት ምምሃር ምስትምሃር ኣብያተ ትምህርቲ ብምርግጋፅን ንደቂ ኣንስትዮ  ጥጡሕ ባይታ ምፍጣርን ንፅሬት ትምህርቲ ወሰንቲ ካብዝኾኑ ገሊኦም ኮይኖም ንምፍፃሞም ድማ ተዋዲድካ ምስራሕ ከምዘድሊ ር/መም ሙሉእ 1ይ ብርኪ  ቤት ትምህርቲ ቅሳነት መም/ር መሰል ገ/ማርያም ገሊፀን፡፡እቲ መጀመርያ ኣብቲ ዑደትን ዘተን ዝተሳተፉ ር/መም/ር ሙሉእ 1ይ ብርኪ ቤት ትምህርቲ ማይዓየ መም/ር ስንታየሁ ደስታን ር/መም/ር 1ይ ብርኪ ቤት ትምህርቲ   መቃይሖ  መምህር ጉዓይ የውሃንስን ኣብ ዝሃቡና ሪኢቶ ኣብ ከባቢኦም ዘሎ ሃፍቲ ተጠቂሞም ብምውዳድን ምድግጋፍን እንተሰሪሖም ከምተን ኣብነት ዝኾና ዘለዋ ኣብያተ ትምህርቲ ምኳን ከምዝከኣል ሓቢሮም፡፡ምስ ሕ/ሰብ ዝተሰርሓሎም    እቲ ዋና ነገር ማለት እዩ ተመሃሪት ትርሐስ ፍሰሃን ተመሃሪ ሰለሙን ኣለም ካብ ቤት ትምህርቲ ቅሳነት ተመሃሮ ኮይኖም መምህሮም ብቀረባ ብምክትታል ኣብቲ ቤት ትምህርቲ ዘድሊ ናውቲ ኣብ ከባቢ ካብ ዝርከብ ሃፍቲ ብምምላእ ከምዘምህርዎምን ንፍዓት ተመሃሮ ንክኾኑ ዝሓገዞምን ገሊፆም፡፡ኣብ ወረዳ ኣስገደ ፅምብላ ዝርከባ ኣብያተ ትምህርቲ ኩለን ሞዴል ንምግባርን መጠን ምቁራፅ ናብ 0 ንምውራድ ይስራሕ ምህላው ምክትል ሓላፊ ቤት ፅሕፈት ትምህርቲ እቲ ወረዳ መም/ር ዝናቡ ደስታ ገሊፆም፡፡ኣብዚ ዓመት ተዛቲና ብደረጃ ወረዳ ተታሒዙ ዘሎ ትልሚ ንምዕዋት ምቁራፅ ተመሃሮ ናብ ዜሮ  ብምውራድ ፅሬት ትምህርቲ ክረጋገፅን ኩለን ኣብያተ ትምህርቲ ናብ ሞዴል ንምስግጋርን ጠንኪሮም ከምዝሰርሑ ኩሎም ተሳተፍቲ እቲ ዑደት ር/መምህራን ኣብዘካየድዎ መድረክ ዘተ ቓል ኣትዮም እዮም፡፡
Technology,መንግስታውን ዘይመንግስታውን ትካላት  ትምህርትን ውዳበታት ኣብ ምርግጋፅ ፅሬት ትምህርቲ ዝለዓለ ግደ ከምዘለዎን ኣብ ከተማ መቐለ ከባቢያዊ ምምሕዳር ሓወልቲ ኣብ ዝተኻየደ ዘተ ትምህርቲ ተገሊፁ፡፡ኣብ ከተማ መቐለ ከባብያዊ ምምሕዳር ሓወልቲ 16 መንግስታውን ዘይመንግስታውን ትካላት ኣብያተ ትምህርቲ ኣለዋ፡፡ ኣብዘን ኣብያተ ትምህርቲ ዝርከባ ውዳበታት ኣብ ምርግጋፅ ፅሬት ትምህርቲ ተሳትፎኦምን እጃመንን ብዝምልከትን ክሳብ ሕዚ ኣብ ዝሰረሐኦ ስራሕትን ኣቶኪሮም ተወከልቲ ኣካላት ዘተ ምይይጥ ኣካይዶም፡፡   ኣብ ከባብያዊ ምምሕዳር ሓወልቲ ዝርከባ ውዳበ ኣብያተ ትምህርቲ ነቶም 6 ፓኬጃት ትምህርቲ ብምትእትታውን ካብ ካልኦት ኣብያተ ትምህረቲ ተሞክሮታት ብምልውዋጥ ኣብ ፅሬት ትምህርቲ ግደአን እናበርከታ ምኳነን ተሓቢሩ፡፡ ኣብ ኣብያተ ትምህርቲ ተሳትፎ ወመሕ ዝለዓለ ከምዝኮነን ናይ ባዕሎም ቤት ፅሕፈት ከፊቶም ኣብ ኣብያተ ትምህርቲ ዝተረኣዩ ፀገማት ናብ ሕ/ሰብ ኣቅሪቦም መፍትሕታት እናቀመጡ እዮም፡፡ብተወሳኪ ፓርላማ ተምሃሮን ውዳበ ደቂ ኣንስትዮን ኣብ ኩለን ኣብያተ ትምህርቲ ተጣይሸን ኣብ ምክትታልን ስነ-ምግባር ተምሃሮ፣ ተወዳዳራይነት ደቂ ኣንስትዮ ንምዕባይ ዝተፈላለዩ ሓገዛት ዝግበር ኮይኑ ኣብ ሓደ ሓደ ኣብያተ ትምህርቲ ግን ንሹሙ ተጣይሸን እምበር ምንቅስቃሳት ከምዘይገብራን እዚ'ውን ኣብቲ ምርግጋፅ ፅሬት ትምህርቲ ፅልዋ ከምዘለዎ ኣብቲ መድረኽ ተገሊፁ እዩ፡፡ብፍላይ ኣብ ምርግጋፅ ፅሬት ትምህርቲ ግደ ማሕበር መምህር ሓጋዚ ምኳኑ ግልፂ ዝገበረ እቲ መድረኽ ዘተ ኾይኑ ግን ክሳብ  ሐዚ ዘሎ ምንቅስቃስ ማሕበር መምህርን ድኹም ምኳኑ ተገሊፁ እዩ፡፡ኣብ መወዳእታ እቶም ብሉፃት ስራሕቲ ብምዕቃብ ኣብያተ ት/ቲ ICT ብምትእትታው ተምሃሮ መሃዝቲ ዝኾነሉ ባይታ ከምቻችዎን ትምህርቶም ከየቋርፁ ብቁዕ ክእለትን ፍልጠትን ሒዞም ንክዓብዩ ፃዕርታት ከም ዘድልዩ ተሳተፍቲ ኣገንዚቦም፡፡
Technology,መንግስቲ ፅሬት ትቲ ንምርግጋፅ ዝገብሮም ዘሎ ፃዕርታት ኣበርቲዑ ከምዝቅፅለሉ ቢሮ ትቲ ክልል ትግራይ ኣፍሊጡ፡፡   ምክትል ሓላፊ ቢሮ ት/ትን ወናኒ ከይዲ ስራሕ ልምዓት መምህራንን ኣመራርሓን ት/ቲ ክልል ትግራይ ኣይተ ገ/ሔር ኣብርሃ ከምዝገለፅዎ ፅሬት ት/ቲ ብምርግጋፅ ብት/ቲ ዝማዕበለ ሓይሊ ሰብ ንምፍጣር መንግስቲ ዝገብሮም ዘሎ ፃዕርታት ኣበርቲዑ ክቅፅለሉ እዩ፡፡እቲ ቢሮ ኣብዚ ዓመት እዚ ኣብ ልምዓት መምህራን፣ ኣብ ምምሕያሽ ስርዓተ ት/ቲ፣ ኣብያተ ት/ቲ፣ ኣወዳድባን ኣመራርሓን ቤት ት/ቲ፣ ቴክኖሎጅን ርክብ ሓበሬታን ካልኦት መደባትን ዓበይቲ ሸቶታት ከምዘመዝገበ ኣይተ ገ/ሔር ገሊፆም፡፡ብመሰረት እዚ ኣብ ልምዓት መምህራን ሞያውን ኣካዳሚያውን ዓቕሚ መምህራን ንምዕባይ ኣብዚ ክረምቲ እዚ ልዕሊ 8 ሽሕ መምህራን ኣብ ዝተፈላለዩ ላዕለዎት ትካላት ት/ቲ  ኣትዮም ይሰልጡኑ ከምዘለው፣ ኣብ ምምሕያሽ ስርዓተ ት/ቲ ተመሓይሾም ዝወፁ ብርክት ዝበሉ መፃሕፍቲ ከምዝተከፋፈሉ፣ ኣብ ቀረብ መምሃሪ መፃሕፍቲ ተምሃሮን መምህራንን ዝነበረ ፀገም ብወሳናይ መልክዑ ክፍታሕ ከምዝተገበረ፣ ኣብ ምምሕያሽ ኣብያተ ት/ቲ ኣብዚ ዓመት እዚ ጥራሕ ብደረጃ ክልል ካብ ዘለዎ ልዕሊ 1900 ናይ መንግስቲ ኣብያተ ት/ቲ 92 መርኣያ ኣብያተ ት/ቲ ተመሪፀን ኣብዚአን ዝተርኣዩ ብሉፃት ተሞኩሮታት ክጋፋሕ ከምዝተገበረ ኣይተ ገ/ሔር ኣረዲኦም፡፡ኣብ ምምሕያሽ ኣወዳድባን ኣመራርሓን ቤት ት/ቲ ኣብ ልዕሊ 1900 ኣብያተ ት/ቲ ስሩዓት ርእሳነ  መምህራን ልዕሊ 400 ምክትል ርእሳነ መምህራን ከምዝተገበረለን ኣብያተ ት/ቲ ሕ/ሰብ ባዕሉ ክውንነን ኣብ ምግባር ዘተባብዕ ስራሕ ከምዝተሰርሐ፣ ኣብ ምስፍሕፋሕ ኣብያተ ት/ቲ ብፍላይ ሙሉእ ቀዳማይ ብርኪ ብደረጃ ትግራይ ዳርጋ ኣብ ኩለን ከባብታት ተበፂሑ ከምዘሎን ኣብ ምምሕያሽ ቴክኖሎጂን ርክብ ሓበሬታን ኣብ ምምላእ ቀረብን ምፍላጥ ሓደሽቱ ቴክኖሎጂታትን ዘበረታትዑ ስራሕቲ ከምዝተሰርሑ ሓቢሮም፡፡ ብተመሳሳሊ ኣብ ትግበራ ድሕሪ ምትእትታው መሰረታዊ ለውጢ ከይዲ ስራሕ ቅድም ኢሎም ዝነበሩ ክፍተታት ብእዋኑ ብምቅራፍ ኣብ መገልጋላይን ተገልጋላይን ናይ ስራሕ ድሌትን ተበግሶን ክፍጠር ከምዝተገበረ ኣይተ ገ/ሔር ካብ ዝሃብዎ መብርሂ ንምፍላጥ ተካኢሉ፡፡
Technology,መንግስቲ ዝሓንፀፆ ናይ 5 ዓመት ትልሚ ዕብየትን ትራንስፎርሜሽን ተግባራዊ ንምግባር ሞያኦምን ፍልጠቶምን ኣብ ረብሓ ሃገር ብምውዓል ዜግነታዊ ግበኦም ንምፍፃም ቅሩባት ምኳኖም ተወለድቲ ተምሃሮ ላዕለዎት ትካላት ወረዳ ራያ ዓዘቦ ገሊፆምእዚ ዝተገለፀ ተወለድቲ ተምሃሮ ላዕለዎት ትካላት ትምህርቲ ወረዳ ራያ ዓዘቦ ንዝሓለፉ 2 ኣዋርሕ እቶት ንምዕፃፍ ዝተትሓዘ ስትራተጂ ንምዕዋት፣ ኣብ ምሕዋይ ሃፍቲ ተፈጥሮ፣ደገፍ ትምህርትን ንዝተፈላለዩ ኣብያተ ዕዮ መንግስቲ ሞያዊ ሓገዝ ብምሃብን ካልኦት ስራሕቲ ብምስታፍ ብምክንያት ምጥቅላል ክረምታዊ ወፍሪ ኣብ ዝተዳለወ ስነ ስርዓት መሰነይታ እዩ፡፡   ኣተሓባባሪ ተሳተፍቲ ክረምታዊ ወፍሪ ወረዳ ራያ ዓዘቦ መንእሰይ ሃፍቶም ተስፋዝጊ ኣብቲ እዋን ከምዝገለፆ ልዕሊ 347 ተምሃሮ ዝተፈላለዩ ላዕለዎት ትካላት ትምህርቲ ብክረምታዊ ወፍሪ ብነፃ ጉልበት ልዕሊ ፍርቂ ሚልየን ብር ዝግመቶም ዝተፈላለዩ ስራሕቲ ከምዝፈፀሙ ኣፍሊጡ፡፡ ኣማኻሪ ዋና ኣማሓዳሪ ወረዳ ራያ ዓዘቦ ኣይተ ገ/ሄር ወልደገብርኤል ብወገኖም እቶም ተምሃሮ ኣብ ዝትፈላለዩ ልምዓታዊ ስራሕ እቲ ወረዳ ብዘዕግብ ኩነታት ካብ ምስታፍ ብተወሳኺ ኣብ ኣፈፃፅማን ኣተገባብራን ልምዓትን ሰናይ ምምሕዳር ዝተራአየ ጉድለት ክእረም ዝሃብውዎ ሓሳባት ምምሕዳር እቲ ወረዳ ፍሉይ ግምት ከምዝህቦ ሓቢሮም፡፡ እቶም ተምሃሮ መንግስቱ ዝሓንፀፆ ናይ 5 ዓመት ትልሚ ዕብየትን ትራንስፎርሜሽን ተግባራዊ ንምግባር ኣብዝካየድ ምርብራብ ሞያዊ ፍልጠቶም ኣብ ረብሓ ሃገር ብምውዓል ዜግነታዊ ግበኦም ንምፍፃም ድልዋት ምኳኖም ኣብዘውፀእዎ ቅዋም መግለፂ ኣረጋጊፆም፡፡ልኡኾም ብዕውት ኣገባብ ፈፂሞም ኣብ ዝተዳለወ ስነ-ስርዓት መሰነይታ ካብ ብሄራዊ ክልላዊ መንግስቲ ትግራይ ዝተዳለወ ሽልማት ወረቐት ምስክር ንሕድ ሕድ ተሳተፍቲ ኽረምታዊ ወፍሪ ተዋሂቡዎም እዩ፡፡
Technology,መምህራን ግቡእ ሓላፍነቶም ብምፍፃም ኣቢሎም ፅፈት ትምህርቲ ንከረጋግፁ ዓቕምታቱ ኣሐይሉ ይሰርሕ ከምዘሎ ማሕበር መምህራን ዞባ ምብራቕ ኣፍሊጡ፡፡ማሕበር መምህራን ዞባ ምብራቕ መምህራን ግዜኦምን ዓቕሞምን ብዝግባእ ተጠቂሞም ኣብ ስራሕቲ ፅንዓትን ምርምርን ንከተኩሩን በዚ ድማ ንምርግጋፅ ፅሬት ትምህርቲ ይግበር ኣብ ዘሎ ኩለመዳይ ምንቅስቓስ ኣገዳሲ ብፅሒቶም ንከወፍዩ ኩሉ ዓቕምታቱ ኣዋዲዱ ይሰርሕ ከምዘሎ ኣቦመንበር እቲ ማሕበር መምህር ገ/ፃድቓን ሓጎስ ገሊፆም፡፡ብማሕበር መምህራን ዞባ ምብራቕ ዝተዳለወ ውድድር ሕቶ መልስን ዝኸፈቱ መምህር ገ/ፃድቓን ኣብ መንጎ ተምሃሮ ዝፍጠር ኣፈላላይ ትምህርታዊ ዓቕሚ ብዋናነት ውፅኢት መምህራኖም’ዩ በሉ’ሞ በዚ ድማ መምህራን ንፁር ብርኪ ብቕዓቶም ዝፈልጥሉን ጥዑይ መንፈሳዊ ቅንኢ ኣማዕቢሎም ብሉፅ ተመክሮታቶም ዝወራረስሉን ንምርግጋፅ ፅፈት ትምህርቲ ዝለዓዓልሉን መስርሕ ውድድር ሕቶን መልስን ብምዃኑ ብቀፃልነት ተጠናኺሩ ክቅፅል’ዩ ኢሎም፡፡
Technology,ብዘይካ’ዚ እቲ ወድድር ኣብ መንጎ ተምሃሮ ዘሎ ህላዊ ዓቕሞም ዝፍትሽሉን ብቀፃልነት ንዝወስድዎም ሃገራዊ መልቀቂ ፈተና ዓቕምታቶም ኣሐይሎም ዘዳለወሉን መድረኽ ከኽዝኾነ’ውን መምህር ገ/ፃድቓን ወሲኾም ኣገንዚቦም፡፡ብርቱዓት ተነሓናሕቲ ኮይኖም ካብ 1ይ ክሳብ 3ይ ዘሎ ደረጃ ዝሓዙ ተምሃሮ ጎይተኦም ሓጎስ፣ ክፍሎም ተስፋይን ወልደገብርኤል ታደሰን ብሓባር ከምዝበልዎ ውድድር ሕቶን መልስን ኣብ መንጎ መምህራንን ተምሃሮን ጥቡቕ ውዳበን ምትሕብባርን ብምፍጣር ኣቢሉ ንምርግጋፅ ፅሬት ትምህርቲ ይግበር ንዘሎ ሰፊሕ ረብርብ ዝያዳ ዘጎልብትን ዘቀላጥርን ብምዃኑ ዝያዳ ተጠናኺሩ ንክቕፅል ፀዊዖም፡፡ኣብቲ እዋን ካብ 1ይ ክሳብ 3ይ ዘሎ ደረጃ ንዝሓዙ ብሉፃት ተምሃሮን ብሓፈሻዊ ውፅኢት ካብ 1ይ ክሳብ 3ይ ንዝወፃ ወረዳታት ሳ/ፃ/እምባ፣ ሓውዜንን ውቕሮን ዝተፈላለዩ መተባብዒ ሽልማታት ካብ ኢደ ኣማኻሪ ማሕበራዊ ጉዳይ ዋና ኣመሓዳሪ ዞባ ምብራቕ ኣይተ ገ/መድህን ኣባይ ተረኪቦም’ዮም፡፡ 
Technology,ልምዓታዊ ሰራዊት ትምህርቲ ብምፍጣር ኩለን ኣብያተ ትምህርቲ ሞዴል ንምግባር ኣበርቲዖም ከምዝስርሑ ኣመራርሓን ሰብ ሙያ ትምህርትን ዞባ ማእኸል ገሊፆም፡፡ዩኒቨርስቲ መቐለ 15 ሽሕ ተምሃሮ ተቐቢሉ መርሃ ግብሪ 70/30 እንዳተገበረ ይርከብ፡፡ ኣገባብ ኣመሃህራ ስርዓቱ ዝሓለወን ፅሬት ትምህርቲ ንምርግጋፅ ኣብ ምርምርን ፈጠራን ዘድሃበ ትምህርቲ ብምሃብ መንግስቲ ምስ ዝሓዞ ኣንፈት ትልሚ ዕብየትን ትራንስፎርሜሽን ዘፍፅም ዝተምሃረ ሓይሊ ሰብ ኣብ ምፍራይ እጃሙ ኣብ ምፍፃም ከምዝርከብ ምክትል ኣካዳሚክ ፕሬዝዳንት ዩኒቨርስቲ መቐለ ዶ/ር ክንደያ ገ/ሂወት ገሊፆም፡፡ዩኒቨርስቲ መቐለ ፅሬት ትምህርቲ ናብ ዝለዓለ ብርኪ ክብ ንምባል ዓሊሙ ብቕዓት መምህራን ንምዕባይ ልዕሊ 300 መምህራን ን2ይ 3ይ ዲግሪ ኣብ ውሽጢ ዓድን ወፃእን ትምህርቶም ክከታተሉ እናገበረ ከምዝርከብ  ዶ/ር ክንደያ ገሊፆም፡፡ እቲ ዩኒቨርስቲ ምስ ዝሓዞ ቕበላሞያ ኢንጀነሪንግ ብቑዓት ዝኾኑ ተምሃሮ ንምፍጣር ትውልዲ ኢትዮጵያዊ ዝኾኑ ኣብ ወፃኢ ሃገራት ዝነበሩ ሰብ ሞያን በቲ ሞያ ዝለዓለ ኣፍልጦ ዘለዎም ህንዳውያንን ንምስሕብ ትኩረት ብምሃብ ምንቅስቃስ ከምዝተጀመረ ገሊፆም፡፡መምህራን  ሞያ ፔዳጐጂ ብምውሳድ ዓቕሞም ከዕብዩን ኣብ መወዳእታ ዓመት ዝወሃብ ዝነበረ ፈተናታት ብምትራፍ ሰሙናዊ ሓፀርቲ ፈተናታት ብምሃብ ዝደኸሙ ተምሃሮ ዝሕገዝሉ ኣገባብ ከምዝተፈጠረ ዶ/ር ክንደያ ገ/ሂወት ገሊፆም፡፡
Technology,ልምዓታዊ ሰራዊት ትምህርቲ ብምፍጣር ኩለን ኣብያተ ትምህርቲ ሞዴል ንምግባር ኣበርቲዖም ከምዝስርሑ ኣመራርሓን ሰብ ሙያ ትምህርትን ዞባ ማእኸል ገሊፆም፡፡ እዞም ካብ 12 ወረዳታት ዝመፁ ልዕሊ 650 ዝኾኑ ኣመራርሓን ሰብ ሞያ ትምህርትን ዞባ ማእኸል ንሰለስተ መዓልትታት ዘካየድዎ ገምጋማዊ ስልጠና እንትዛዝሙ ኣብ ዘውፅእዎ መግለፂ ቅዋም ዝነበሮም ማሕንቆታት ኣተሓሳስባ ፀገም ውፍይነትን ድልውነትን ብምፍታሕን ንፖኬጃት መረጋገፂ ፅሬት ትምህርቲ ተግባራዊ ብምግባርን ኣብቲ ዞባ ዝርከባ ኩለን ኣብያተ ት/ቲ ሞዴል ንምግባር ሞያዊ ግዴተኦም ክዋፅኡ እዮም፡፡   ዝሓሸ ፍልጠት ዝወነነ መሃዛይ ተማሃራይ ንምፍራይ ምስ ኩሎም መዳርግቲ ኣካላት ተሓባቢሮም ከምዝስርሑ ዘረጋገፁ እዞም ሰብ ሞያን ኣመራርሓን ትምህርቲ መሰረት ምዕባለ ሃገርና ሙኳኑ ተረዲኦም ካብ ሞዴላት ኣብያተ ትምህርትታት እንዳባገሪማን ሰሎዳን ዝርከብዎም ብሉፃት ተሞክሮታት ኣብ ሕድሕድ ኣብያተ ትምህርቲ ተግባራዊ ብምግባር ብህዝብን መንግስትን ዝተውሃቦም ሓላፍነት ብኣግባቡ ከምዝዋፅኡ ቃል ኣትዮም፡፡ብቑዕ ትልሚ ብምድላው፣ ፈፀመቲ ዓቕምታት ብምጥንኻርን ዘየቋርፅ ተኸታታሊ ደገፍን ክትትልን ብምግባርን ተሳተፍቲ ዘጋጥሙ ፀገማት እዋናዊ ፍታሕ ብምሃብ ምስ ሓይሊታት ልምዓት ተሓባቢሮም ከምዝሰርሑ ውን ኣረጋጊፆም፡፡ኣብቲ ገምጋማዊ ስልጠና ዝተረኸቡ ዋና ኣማሓዳሪ ዞባ ማእኸል ትግራይ ኣይተ ተወልደ ገ/ፃድቃን ኣብ ምድላው ትልሚ፣ ፈፀምቲ ዓቅምታትን ውፍይነትን ኣብ ክትትልን ደገፍን ዘሎ ፀገም መሊኡ እንተተፈቲሑ ልምዓታዊ ሰራዊት ትምህርቲ ብቐሊሉ ምህናፅ ከምዝካኣልን ኩሎም ሰብ ብፅሒት በዚ መንፅር ድልዋት ክኾኑን ይግባእ ኢሎም፡፡     
Technology,ሓሸንገ ኮሌጅ ካምፓስ ጨንፈር ማይጨው ንመበል 8ይ እዋን ብዝተፈላለዩ ዓይነታት ትምህርቲ ከሰልጥኖም ዝፅንሐ ተምሃሮ ኣብዚ ቅነ ኣመሪቑ ሓሸንገ ኮሌጅ ካምፓስ ጨንፈር ማይጨው ኣብዚ ቅነ ኣብ መአከቢ ህዝቢ ኣዳራሽ እቲ ከተማ ዘመረቆም 69 ደቂ ኣንስትዮ ርከበሉ 122 ተምሃሮ ን3 ዓመት ብዓይነታት ትምህርቲ ሕጊ፣ ላይብረሪ ሳይንስን ኢንፎርሜሽን ቴክኖሎጂ ብተግባርን ክልስ ሓሳብ ትምህርቶም ክከታተሉ ፀኒሖም ብብርኪ ሰለስተን ኣርባዓተን ከምዝተመረቑ ዲን ሓሸንገ ኮሌጅ ኣይተ ዕድል ብርሃነ ኣፍሊጦም፡፡ ተመረቕቲ ተምሃሮ ሐዚ ኣብ ሃገርና ንተኸታታሊ 7 ዓመት ዝተመዝገበ ቁጠባዊ ዕብየት ተዓቂቡን ተጠናኺሩ ክቅፅል ዝተሓንፀፀ ትልሚ ዕብየትን ትራንስፎርሜሽን ተግባራዊ ንምግባር ኣብ ዝግበር ዙርያ መላሽ ምርብራብ ሞየኦምን ፍልጠቶምን ብምጥቓም ዜግነታዊ ሓላፍነቶም ከምዝግቡ ቅፅቢት ከምዝግበረሎም እቶም ዲን ሓቢሮም፡፡ንተመረቕቲ ተምሃሮ ዝተዳለወ ሽልማት ወረቐት ምስክር ዝሃቡ ናይቲ ዕለት ክቡር ጋሻ ከንቲባ ከተማ ማይጨው ኣይተ ንጉሰ ኣባዲ ብወገኖም ትምህርቲ መሰረት ዕብየትን ምዕባለ ሃገርና ብምርግጋፅን ህፅረት ዝተማሃረ ሓይሊ ሰብ ብምቅላል ልዑል ኣበርክቶ ዘመዝግብ ብምኳኑ ናይ ውልቐ ኣብያተ ትምህርቲ ንፅሬት ትምህርቲ ፍሉይ ትኩረት ክህቡ ከምዝግባእ ኣተሓሳሲቦም፡፡ኣብ እዋን እቲ ስነ-ስርዓት ምረቓ ተምሃሮን ስድራ ተመረቕትን ካብዝተፈላለዩ ክፋላት ሕ/ሰብ ዝተዓደሙ ኣጋይሽ ተረኺቦም እዮም፡፡
Technology,1ይ ብርኪ ቤት ትምህርቲ ዋዛ ሓቢረን ዝተልዓላ ኣፃብዕቲ ኣርቃይ የፀንበዓ ብዝብል መሪሕ ሓሳብ ህዝቢ ጣብያ ዋዛ ዓዲኣዋና ምስ መምህራን ብምትሕብባር ፅሬት ትምህርቲ ብምርግጋፅ ቀዳመይቲ ሞዴል ቤት ትምህርቲ ክትኸውን ከምዝበቅዓት ርእሰ መምህር እታ ቤት ትምህርቲ መር ሓለፎም ገዛኢ ገሊፆም፡፡ኣብ ዞባ ደቡብ ምብራቅ ወረዳ ሕንጣሎ ወጀራት ጣብያ ዋዛ ዓዲኣዋና እትርከብ ቤት ትምህርቲ ዋዛ ካብ 1ይ ክሳብ 8ይ እተምህር ቤት ትምህርቲ እንትትኸውን ህዝቢ እታ ጣብያ ምስ ተምሃሮን ምህረን ተሓባቢሮም ብምስራሕ ፅሬት ትምህርቲ ኣረጋጊፆም ኣብቲ ጣብያ ጥሙር ጥዕና ፓኬጅ እተኣታቶ ስነ ዘራእቲ ኣግራብን ክሕለውን ዕዙዝ ስራሕቲ ብምስራሕ ተሸላሚት ሞዴል ኾይና እያ፡፡ሓላፊት ምክትል ክፍሊ ትምህርቲ ወረዳ ሕንጣሎ ወጀራት ወ/ሮ ምዕራፍ ብዛዕባ ቤት ትምህርቲ ዋዛ እንትገልፃ   እዚ ቤት ትምህርቲ እዚ ብምእታዩ እዩ   ኣተሓሒዘን ቢሮ ትምህርቲ 53 መዓቐኒ ሞዴል ኣብያተ ትምህርቲ ኣውፂኡ በዚ ዝተዓቐና 72 ኣብያተ ትምህርቲ እቲ ወረዳ እተን 29 ሞዴል እንትኾና 34 ሓውሲ ሞዴል 11 ቤት ትምህርቲ ድሕረት ዝተሰርዓ እንትኾና ቤት ትምህርቲ ዋዛ ካብተን 29 ቅድሚት ዝስረዓ ሞዴል ክኸውን ዝከኣላ ተሳትፎ ሕብረተሰብ ናተይነት ተሰሚዕዎ ተሓባቢሩ ስለዝሰርሕ እዩ ኢለን፡፡  ህዝቢ ጣብያ ዋዛ ዓዲ ኣወና ኩለመዳይ እታ ቤት ትምህርቲ ሞዴል ኾይና ክትቅፅል ቀፃሊ ክትትል ከምዝገብሩ ነባሪ ቀሺ መሓሪ ገ/ሚካኤል ብወገኖም ቑሸት ኣቦ ወንበር  ደቅኹም ሰዲዱ  ነባራይ ህዝቢ ቤት ትምህርቲ መህናፂ ደቁ ምኳኖም ፈሊጡ ዝግባእ ደገፍ ከምዝገብር እቶም ነበርቲ ገሊፆም፡፡  ተምሃራይ ሓጎስ ኪሮስ ብወገኑ ሞዴል ተምሃራይ ሕግን ደንብን ቤት ትምህርቱ ኣክቢሩ ብስነ ምግባር ተሓኒፁ ኩለመዳይ ዕውት እንትኸውን እዩ እንትብል ሓሳቡ ይገልፅ፡፡  ሞዴል ተምሃራይ ሑቀ ኮይነን  ተምሃሪት መብራህተን ብወገና ኣብ ቤት ትምህርቲ ዘለዋ ክለባት ትሳተፍ ኣብዝሓለፈ ዓመት ትሕቲ ዕድመ መርዓ ከይፍፀም ን8 ደቂ ኣንስትዮ መርዓ ክስረዘለን ምስ መምህራን ሕብረተሰብ እቲ ኸባቢን ኮይና ሰሪሓ እያ፡፡   ርእሰ መምህር 1ይ ሙሉእ ብርኪ ቤት ትምህርቲ ዋዛ መ/ር ሓለፎም ገዛኢ ብወገኑ ምስ ሕ/ሰብ እቲ ከባቢ ዘተ ብምክያድ ሞዴል ክትኸውን ኣክኢሉዋ እዩ፡፡ ተግባራዊ መፅናዕቲ ኣካይድና ይብጀት   ቤት ትምህርቲ ዋዛ ሞዴል ብምኳና ኣብ ዝተፈላለየ መድረኻት ተሸላሚት ከምዝኾነት መ/ር ሓለፎም ይገልፅ ኣብቲ እቶት መተኣኻኸቢ በዓል ሕ/ሰብ ናተይነት ተሰሚዕዎ ልዕሊ 20 ሽሕ ብር ኣታዊ ከምዝገበረ ንምፍላጥ ተኻኢሉ፡፡
Technology,መበል 19 ዲጂታል ጉባኤ ኢኖቬሽን ኣፍሪካ ኣብ ኣዲስ ኣበባ ይሳለጥ ኣሎ። እቲ ጉባኤ ትሕዝቶን ኣገልግሎትን ዲጂታል ትኹረት ብምግባር ዝካየድ ኢዩ ተባሂሉ። ሚኒስትር ዴኤታ ኢኖቬሽንን ቴክኖሎጂን ሁሪያ ዓሊ፥ ከም ኢትዮጵያ ኣብ ዝበላ ብዙህነት ቋንቋን ባህሊን ዘለወን ሃገራት ትሕዝቶን ኣገልግሎትን ዲጂታል ነሕብረተሰብ ተበፃሒ ብምግባር ሓቛፍነት ዲጂታል ምርግጋፅ ይግባእ ኢሎም። ኣብ ስትራቴጂ ድጂታል 2025 ኢትዮጵያ ከባቢያዊ ትሕዝቶን ኣገልግሎትን ዲጂታል ብምክታት ትሰርሕ ከምዘላ ተዛሪቦም። ናይ ውሽጢ ዓዲ ኣቕረብቲ ትሕዝቶ፣ ኦፕሬተራት ቴሌኮምን ተዋሳእቲ ዓለም ለኸ እቲ ዓውዲን ዘላቕነት ትሕዝቶ ዲጂታል ብምርግጋፅ ዘይትካእ ግደኦም ምጭዋት ከምዝግበኦም ተዛሪበቦም።
Technology,ዋና ፀሓፊ ዓለም ለኸ ትካል ምትሕብባር ትምህርቲ ሼክ መንሱር ቢን ሙሳላም፥ ኣብ ቤት ዕዮ ምምሕዳር ኢንፎርሜሽንን መረበብ ድሕንነን ዑደት ገይሮም። ዝስርሑ ዘለዉ ሃገር ቦቀል ውፅኢታት ሳይበር ቴክኖሎጂን ኣብ ሳይበር ድሕንነት ፍሉይ ውህብቶ ዘለዎም መናእሰይ ናይ ምልማዕ ስራሕ ዑደት ገይሮም። ማእኸል ታለንት ኢትዮ-ሳይበር ንካልኦት ሃገራት ኣፍሪካ መርኣያ ዝኸውን ኢዩ ኢሎም። ሼክ መንሱር ቢን ሙሳላም፥ ብቴክኖሎጂ ዝተደገፈ ፅርየት ዘለዎ ትምህርቲ ብምቕራብ፣ ብሳይበር ሉኣላዊነት፣ ዲጂታላይዜሽንን ልምዓት ታለንትን ብብርኪ ኣፍሪካ ዝስራሕ ዘሎ ስራሕ ንምርኣይ ዘኽእል ዑደት ኣካይዶም። ኣፍሪካውያን ባናይ ባዕልቶም ነባራዊ ኩነታት ብምጥቃም ሉእላውነት ዲጂታል ምርግጋፅ ይግበኦም አውን ኢሎም ሼክ መንሱር ።
Technology,ኢትዮ ቴሌኮም ኣብ ዓለም ናይ መወዳእታ ዝኾነ ኣገልግሎት ሓምሻይ ትውልዲ ሞባይል ኔትዎርክ (5ጂ) ተግባራዊ ከምዝገብር ኣፍሊጡ። ነዚ ድማ ኣድላዪ ምድላው ከምዝዛመ ገሊፁ፡፡ እቲ ኩባኒያ ኣብ ዓለም ናይ መወዳእታ ዝኾነ ሓምሻይ ትውልዲ ሞባይል ኔትዎርክ (5ጂ) ኣገልግሎት 1 ጉንበት 2014 ዓ.ም ከምዘመርቕ ንፋና ብሮድካስቲንግ ኮርፖሬት ኣብ ዝለኣኾ ሓበሬታ የረድእ። ሓምሻይ ትውልዲ ሞባይል ኔትዎርክ (5ጂ)፥ ኣብ መላእ ዓለም ናብ ስራሕ ዝኣተወ ከም ኣቆፃፅራ ኣውሮፓውያን 2019 ኢዩ። ከም ኣቆፃፅራ ኣውሮፓውያን 2025 እውን ቁፅሪ ተጠቃሚ እቲ ቴክኖሎጂ 1 ነጥቢ 7 ቢሊየን ከምዝበፅሕ ይግመት።
Technology,ስርዓት ምምሕዳር መረዳእታ ኣባይቲ ኣብ ትሽዓተ ከተማታት ክልል ኦሮሚያ ክትግበር ኢዩ። ምስ ምምሕዳርን ኣተሓሕዛን መረዳእታ ኣባይቲ ብዝዛመድ ዝረኣዩ ክፍተታት ንምሙላእ ዓብዪ ኣስተዋፅኦ ከምዝህልዎ ዝተኣመነሉ ትግበራ ሶፍትዌር ስርዓት ምምሕዳር መረዳእታ ኣባይቲ ሎሚ መዓልቲ ዕላዊ ኮይኑ። ኣብቲ መርሃ ግብሪ ዝተረኸባ ሚኒስትር ከተማን መሰረተ ልምዓትን ወይዘሮ ጫልቱ ሳኒ÷ ኣብ ኣተሓሕዛ መረዳእታ ኣባይቲ ዝረኣዩ ቅርታታት ኣብ ምፍታሕ  እቲ ስርዓት ረብሓ ከመዝህልዎ ተዛሪበን። ነዚ ድማ ዘመናዊ ስርዓት መረዳእታ ንምትግባር ዘኽአል ሶፍት ዌር ከምዝተሰናደአ ተዛሪበን። ብመሰረት እዚ ካብ ትሽዓተ ከተማታት እቲ ክልል ንዝተውፃእፅኡ ኣመራርሓን ፈፀምቲን መብርሂ ከምዝተውሃበ ካብቲ ሚኒስቴር ዝረኸብናዮ ሓበሬታ የረድእ።
Technology,ሎም ንጎሆ ከውሊ ወርሒ (ግርደተ ወርሒ) ኣብ ኢትዮጵያ ከምዝተርኣየ ኢንስቲትዩት ስፔስ ሳይንስን ጂኦ እስፓሻልን ኢትዮጵያ ኣፍሊጡ። ዩኒቨርሲቲ ሰመራ ምስ ኢንስቲትዩት ስፔስ ሳይንስን ጂኦ እስፓሻልን ኢትዮጵያ ከምኡውን ስፔስ ሳይንስ ሶሳይቲ ብምትሕብባር ምርኢት ከውሊ ወርሒ ንማሕበረሰብ እቲ ዩንቨርስቲን ከባቢ ሰመራን ተኻይዱ። ተመራማሪ ስፔስ ሳይንስ እቲ ኢንስቲትዩት ዶክተር ኤፍሬም በሺር፥ እቲ ኣጋጣሚ መሬት ኣብ መንጎ ፀሓይን ወርሒን እንትትከውን ዘጋጥም ኢዩ ኢሎም። እዚ ድማ ኣብ ዝተፈላለዩ ሃገራት ኣውሮፓን ኣሜሪካን ከምኡውን ኢትዮጵያ ሓዊሱ ኣብ ዝተፈላሉ ክፋላት ዓለም ዝተርኣየ ከምዝኾነ ገሊፆም። ኣብ ኢትዮጵያ እውን ሎም ንጎሆ ሰዓት 11 ከውሊ ወርሒ (ግርደተ ወርሒ) ተራእዩ ኢሎም ክብል ግዜኢ ፀብፂቡ።
Technology,ካዋሳኪ ኢንዱስትሪ ጃፓን ዕድመ ዝደፍኡ ክፋላት ሕብረተሰብ ክጥቀሙሉ ኢዮም ዝበሎ በዓል ኣርባዕተ እግሪ ሮቦት ኣፋሊጡ። “ቤክስ” ዝብል መፀውዒ ዝተውሃቦ ሮቦት ብኣርባዕተ እግሩ ክንቀሳቐስ ዝኽእል እንትኸውን፥ ኣብ ልሙፅን ምድርቤት ዘይብሉ ክፋል መሬትን ብቕልጡፍ ክጓዓዝ ዝኽእል ኢዩ ተባሂሉ፡፡ እቲ ሮቦት እርጋን ዝተፀዓዓኖም ክፋላት ማሕረሰብ ካብ ቦታ ናብ ቦታ እንትጓዓዙ ንምሕጋዝ ኢዮም ተባሂሉ። ኣብ ስራሕቲ ሕርሻ፣ ልምዓት ደኒን ኢንዱስትሪን ሰባት ከበድቲ ፅዕነታት ከጓዓዕዙሉ ከምዝኽእሉ እውን ተሓሩ፡፡
Technology,ደቡብ ኣፍሪካዊ በዓል ሃፍቲ ኤለን መስክ ንኩባኒያ ትዊተር ብ44 ቢሊየን ዶላር ዓዲጎምዎ። ቁፅሪ ሓደ በዓል ሃፍቲ ዓለም ኤለን መስክ፥ ንኣዋርሕ ኣብ ከይዲ ዝነበረ ከይዲ ዕድጊት ትዊተር ብዳይሬክተራት ቦርድ ሰብ ኣክሲዮን ዘቕረቡዎ 44 ቢሊየን ዶላር ተቐባልነት ረኺቡ እቶም በዓል ሃፍቲ ናይ ውልቆም ክገበሩ ክኢሎም፡፡ እቶም በዓል ሃፍቲ ነቲ ዕድጊት ኣመልኪቶም ኣብ ዘውፅኡዎ መግለፂ፥ ብናፅነት ሓሳብ ምግላፅ መሰረት ዴሞክራሲ ኢዩ፤ ትዊተር ድማ ንደቂ ሰባት መዓልታዊ ምንቅስቓሳቶም ወሰንቲ ሓሳባት ዝንሸራሸሩሉ ኣደባባይ ዲጂታል ከተማ ኢዩ” ኢሎም። “ብሓደሽቲ መተግበሪታት ብምምሕያሽን ተኣማኒነት ንኽህልዎ ብምግባርን ንትዊተር ካብ ማንም እዋን ንላዕሊ ንምዝማን ክሰርሕ ኢየ” ኢሎም ኤለን መስክ፡፡ ኤለን መስክ መሃዚን ወናኒን ኤሌክትሪክ ተሸከርከርቲ ቴስላን ስፔስ ኤክስ ህዋ ታክሲን ከምዝኾኑ ይፍለጥ።
Technology,ኣብ ዓለም ለኸ ውድድራት ተወዳዲሮም ብምዕዋት ክሳብ 2 ነጥቢ 5 ሚሊየን ዶላር ዝረኸቡ ኢትዮጵያውያን ሰብ ሞያ ፈጠራ ቴክኖሎጂ ኣፍልጦን ሽልማትን ተዋሂቡዎም። ሚኒስቴር ኢኖቬሽንን ቴክኖሎጂን ምስ ዓለም ለኸ ኤጀንሲ ምትሕብባር ብምዃን ን15 ሰብ ሞያ ፈጠራ ቴክኖሎጂን ጀመርቲ ትካላት ቴክኖሎጂን ሽልማት ሂቡ፡፡ ካብ ኮሌጅ ኢንፎርሜሽንን ቴክኖሎጂን፣ ሕርሻ፣ ዓውዲ ምፍራይ፣ ቱሪዝም፣ መዓድንን ዲጂታልን ዝተውፃእፅኡ 15 ተሸለምቲ ኣማዕበልቲ ቴክኖሎጂኣብ ጉዳይ ንግዲን ቴክኒክን ስልጠና እናተውሃቦም ፀኒሑ። 
Technology,ብመሰረት ዝተውሃቦም ስልጠና ዓለም ለኸ ውድድራት ተወዳዲሮም ብምስዓር ካብ 25 ሺሕ ክሳብ 2 ነጥቢ 5 ሚሊየን ዶላር ሽልማት ዝረኸቡ እንትኾኑ፥ ኣብ ውሽጢ ሃገር እውን ልዕሊ 200 ዕድላት ስራሕ፣ ካብ 100 ሺሕ ክሳብ 500 ሺሕ ብር ሃፍቲ ረኺቦም። ሚኒስትር ዲኤታ ኢኖቬሽንን ቴክኖሎጂን ዶክተር ባይሳ በዳዳ÷ ጀመርቲ ትካላት ቴክኖሎጂ ዕቤት ቴክኖሎጂ ኢትዮጵያ ንምቅልጣፍ ዓቕሚ ዝፈጥሩ ከምዝኾኑ ተዛሪቦም። ዳይሬክተር ዓለም ለኸ ኤጀንሲ ምትሕብባር ኮሪያ ኣብ ኢትዮጵያ ሊ ቢዮንግ ኋ ብግደኦም፥ ኢትዮጵያ ንፈጠራ ስራሕ ዘፈር ቴክኖሎጂ ምቹው ሃዋህው ንምፍጣር ትገብሮ ፃዕሪ እቲ ኤጀንሲ ሓገዝ ክገብር ኢዩ ምባሎም ካብቲ ሚኒቴር ዝረኸብናዮ ሓበሬታ የረድእ፡፡
Technology,ኢንስቲትዩት ስፔስ ሳይንስን ቴክኖሎጂን ኢትዮጵያ ዘማዕበሎም ኣርባዕተ ቴክኖሎጂታት ዕላዊ ገይሩ። እቶም ቴክኖሎጂታት፥ 3ዲ ፕሪንተር፣ ፕላንት ዌት፣ በዓል 70 ሚሊሜትር ሪፍራክተር ቴሌስኮፕን በዓል 200 ሚሊ ሜትር ቴሌስኮፕን ከምዝኾኑ ድማ ተገሊፁ። ዋና ዳይሬክተር እቲ ኢንስቲቱዩት ኣይተ ኣብዲሳ ይልማ፥ በዓል መዚ ሓለዋ ኣእሙራዊ ንብረት ኢትዮጵያ ነጀቶም ቴክኖሎጂታት ኣፍልጦ ከምዝሃቦ ተዛሪቦም። ከምሃገር ኣብ ዝለዓለ ብራኸ ዘብፃሕ ኣብ ዝሓዝናዮም ትልሚታት ዘዐውቱ መናእሰይ ብቴክኖሎጂ ምህናፅ እንትንክእል ኢዩ እውን ኢሎም።
Technology,ብመምህር ዩኒቨርሲቲ ደምቢ ዶሎ ዝኾነ ኣማኑኤል ባልቻ ዝተሰርሓ ድሮናት (ሰብ ኣልቦ ኣውሮፕላናት) ዝገበረኦ ፈተነ በረራ ብዓወት ምዝዛመን እቲ ዩኒቨርሲቲ ገሊፁ። ኣብቲ ከባቢ ብዝርከቡ ኣቑሑት ዘፍረየን “ኣውሮፕላናት”፥ ኣብ መዕርፎ ነፈርቲ ከተማ ደምቢ ዶሎ ኣመራርሓታት እቲ ዩንቨርሲቲን ካልኦት ኣባላት ማሕበረሰብን ኣብ ዝተረኸቡሉ ዝገበረኦ ፈተነ በረራ ብዕዉት ኩነታት ተኻይዱ፡፡ ኣብቲ መዕርፎ ነፈርቲ ዝነበረ ኩነታት ኣየር ንበረራ ምቹው ኣይኹን እምበር፥ እተን ብመምህር ኣማኑኤ፤ ባልቻ ዝተሰርሓ ኣውሮፕላናት ኩነታት ኣየር ተፃዊረን በረረአን ብዓወት ዛዚመን ኢየን፡፡ መምህር ኣማኑኤል ቅድሚ ሕዚ ድሮን ብምፍራይ ንምርኡኢት ብምቕራብ ዕዉት በረራ ምግባሩ ይዝከር፡፡
Technology,ኣርቲፊሻል ኢንተለጀንስ ኢትዮጵያ ዘፈር ፋይናንስ ንምቅልጣፍ ዘኽእል “ኩፕ ቦት” ዝተብሃለ መተግበሪ ኣማዕቢሉ ብዕሊ ስራሕ ኣጀሚሩ። እቲ መተግበሪ ምስ ሕብረት ስራሕ ባንኪ ኦሮሚያ ብሓባር ንምስራሕ ብዝተገበረ ስምምዕነት ዝማዕበለ ከምዝኾነ ተገሊፁ፡፡ “ኩፕ ቦት”፥ ሰባት ኣብ ዝኾነ ይኹን ቦታ ዝደልዩዎ ሓበሬታን ኣገልግሎት ንኽረኽቡን ንምግባር ተሓሲቡ ዝማዕበለ ኢዩ ተባሂሉ፡፡ እቲ ኣገልግሎት ዓማዊል ምንቅስቓስ ሒሳቦም፣ ሓደሽቲ ዓማዊል እቲ ባንኪ ንምዃን ዘድልዩ ሓበሬታታት፣ ኤቲኤምን ቁፅሪ ይሕለፍ(ምስጢር ቁፅሪ)ን እንትጠፍእ፣ ዓማዊል ካብ ዘለዉሉ ኣማራፂ ቋንቋ ሕቶ ፅሒፎም ብምቕራብ ወይ ድማ ብዝርዝር ኣገልግሎት ዘመላኽት (ሜኑ) ተጠቒሙ ዝተደለየ ሓበሬታን ኣገልግሎትን ንምርካብ ዘኽእል ከምዝኾነ ተሓቢሩ፡፡ ኣርቲፊሻል ኢንተለጀንስ ኢትዮጵያ ንኣገልግሎት ሕብረት ስራሕ ባንኪ ኦሮሚያ ዝውዕል ኩፕ ቦት መተግበሪ ብምምዕባል ሎሚ መዓልቲ ብዕሊ ኣጀሚሩ።
Technology,ዩንቨርስቲ ደብረ ታቦር ዕዉት ፈተነ ምውንጫፍ ሮኬት ኣካይዱ። እቲ ዩንቨርስቲ መበል 154 ዝክረ ሰማእት ኣፄ ቴዎድሮስ ምኽኒያት ብምግባር ኣብ ኣሞራ ገደል  ዕዉት ምውንጫፍ ሮኬት ከምዘካየደ ገሊፁ። ኣብ ዝሓለፉ ዓማውቲ ዝተፈላለዩ ምርምራት ቴክኒሎጂ እናካየደ ከምዝፀንሐ ድማ ፕሬዚደንት እቲ ዩንቨርስቲ ዶክተር አነጋግረኝ ጋሻው ገሊፆም። እቲ ምርምር ንምርምር ህዋ ሳይነስ ኢትዮጵያ ሓጋዚ ከምዝኾነን ተጠናኺሩ ክቕፅል ከምዝግባእን ምግላፆም ኣሚኮ ፀብፂቡ።
Technology,“ድሮናት” ንሃገራዊ ልምዓትን ሰብኣዊ ኣገልግሎትን ንምውዓል ዘኽእል ሃገራዊ መድረኽ ዘተ ተሳሊጡ። እቲ መድረኽ፥ ብመሪሕነት ምምሕዳር ኢንፎርሜሽን መርበብ ድሕንነት(INSA) ብምትሕብባር ፕሮግራም ምግቢ ዓለም ዝተዳለወ ኢዩ። ኣብቲ መድረኽ ዝተረኸቡ ምክትል ዋና ዳይሬክተር ምምሕዳር ኢንፎርሜሽን መርበብ ድሕንነት ኣይተ ሰለሞን ሶካ፥ እተን ድሮናት ኣብ ኢትዮጵያ ኣብ ጉዳያት ሓይሊ ምክልኻል፣ ድሕንነት፣ ግብርና፣ ማሕበራዊን ጂኦግራፊያዊን ዘለወን ግደ እናዛየደ ምምፅኡ ገሊፆም። 
Technology,ከም ኢትዮጵያ ዝበላ ሃገራት ካብ ድሮናት ዝርከብ ረብሓ ብኣግባቡ ንምርካብ ብብርኪ ሃገር ናይ ኣጠቓቕማ መምርሒ፣ ፖሊስን ሕጊታትን የድሊዩ ኢሎም። ስለዝኾነ “ድሮናት” ኣብ ኢትዮጵያ ንሃገራዊ ልምዓትን ሰብኣዊ ኣገልግሎትን ንምውዓል ዘኽእል ሃገራዊ መድረኽ ዘተ ሎሚ መዓልቲ  ተሳሊጡ። እቲ መድረኽ እቲ ጉዳይ ዝምልከቶም መዳርግቲ ኣካላት ዘካተተ ሃገራዊ ግብረ ሓይሊ ምጥያሽ ተሓሳቢ ዝገበረ ከምዝኾነ ተገሊፁ። ዕላምኡ ድማ፥ እተን ድሮናት ንሃገራዊ ልምዓትን ሰብኣዊ ተግባራትን ናይ ምትሕብባር ከምኡውን ኣጠቓቕመአን ብዝምልከት ሕግታት፣ ደንቢታትን መምርሒታትን ንምድላው ከምዝኾነ ተገሊፁ።
Technology,ምሩቕ ኬሚካል ምህንድስና ዝኾነ መምህር ዩኒቨርሲቲ ደምቢ ዶሎ ኣማኑኤል ባልቻ ናይ ባዕሉ “ድሮን” ብምስራሕ ዕዉት ፈተነ በረራ ከምዝገበረ ተገሊፁ። ፕሬዚዳንት እቲ ዩኒቨርሲቲ ዶክተር ለታ ተስፋዬ፥ እቲ መምህር ዝሰርሓ ድሮን ብዕዉት ኩነታት 250 ሜትሮ ፈተነ በረራ ክትሽፍን ከምዝኸኣለት ተዛሪቦም፡፡ መምህር ኣማኑኤል ባልቻ፥ ክልተ ድሮንን ሓንቲ ኣውሮፕላንን እናሰርሐ ከምዝርከብ ፀሪሖም፡፡ እቲ መምህር ኣብ ዩኒቨርሲቲ ኣርባምንጭ ብኬሚካል ምህንድስና ተመሪቑ ኣብ ዩኒቨርሲቲ ደምቢዶሎ እናገልገለ ይርከብ።
Technology,ኣብነት ወዳጀ ይበሃል፤ እዚ ወዲ 18 ዓመት መንእሴ ነባሪ ከተማ ጎንደር እንትኸውን፥ ካብ ቁልዕነቱ ጀምሪ ካብ ካርቶንን ካብ ዝወደቑ ነገራትን ዝተፈላለዩ ስራሕቲ ፈጠራ ይሰርሕ ነይሩ ኢዩ፡፡ እቲ መንእሰይ ኣብዚ ሕዚ እዋን ኣብ ልዕሊ ሃገር ብዝተኸፈተ ኩለመዳይ ኲናት ንምምካት ጦር መሳርሒ ኣድላዪ ኢሉ ብምእማኑ ካብ ዝወደቑ ሓፂኘመፂን ብምግጥጣም “ቺቺ” ኢሉ ዝሰየማ 40 ጠያይቲ ትሕዝ ጦር መሳርሒ ሰሪሑ ኣሎ፡፡ 
Technology,ኣብ ግምባር ዛሬማ ተረኺቡ ፈተነ ከምዝገበረላ እውን ተገሊፁ፡፡ ቅድሚ ሕዚ ሽጉጥ ሰሪሑ ዕዉት ፈተነ ምግባሪ እውን ተዛሪቡ፡፡ “ግብረ ራዕዲ ህወሓት ተቃሊስና ክሳብ መወዳእታ ክነወግዶ ኢና” ዝበለ መንእሰይ ኣብነት፥ እቲ መሳርሒ ነዚ ኣገልግሎት ንምውዓል ከምዝሓሰበ ገሊፁ፡፡ ሓገዝ ዝገብረሉ እንተረኺቡ ካብዚ ንላዕሊ ክሰርሕ ከምዝኽእል እውን ተዛሪቡ፡፡
Technology,ማሕበራዊ ሚድያ ፌስቡክ ሽሙ ናብ ሜታ ከምዝቐየረ ብወግዒ ኣፍሊጡ። እቲ ትካል ጎድኒ ጎድኒ ማሕበራዊ ሚድያ ናብ ‘ቨርችዋል ሪያሊቲ’ ን ካልኦት ፅላታት ቴክኖሎጅን ይኣቱ ከምዘሎ’ውን ገሊፁ። ለውጢ ሽም ፌስቡክ ኣብቲ ትካል ዘሎ ለውጢ ዘርእይ እዩ ተባሂሉ። እዚ ለውጢ ሽም ካብ ምቕያር ብዝዘለለ፥ ኣብቲ ትካል እምበር ኣብ ዝህቦ ኣገልግሎት ፌስቡክ፣ ኢንስታግራምን ዋትሳፕን ኣይተለወጠን። ሓላፊ ፌስቡክ ማርክ ዙከርበርግ፥ ፌስቡክ ሕዚ ዘለዎ ሽም ነቲ ኣሰራርሓን ንቐፃሊ ዝተለሞም ፕሮጀክታት ስለዘይገልፅን ናይ ሽም ለውጢ ከምዘድለየ ተዛሪቡ። 
Technology,ንሓድሽ ሽም ትካሉ እንከፋልጥ “ሜታቨርስ” ዝተብሃለ ኣሰራርሓ ከምዝጅምር ዕላዊ ጌሩ ኣሎ። ሜታቨርስ፥ ሰባት ኣብ ውሽጢ ምስ ጋህዳዊ ዓለም ዝቀራረብ ዲጂታላዊ ዓለም ኮይኖም ክሰርሑ፣ ምስ ሰባት ክዘራረቡን ጌም ክፃወቱን ዘኽእሎም ከምዝኾነ ተገሊፁ። ቅድም ክብል ሰራሕተኛ ፌስቡክ ዝነበረት ሚስጥራዊ ሰነዳት እቲ ትካል ምቅላዕ ስዒቡ ሽም ፌስቡክ ብኣሉታ እዩ ዝልዓል ዘሎ ክብል ቢቢሲ ፀብፂቡ።
Technology,ጉጅለ ፋሽስት ኣብይ ኣሕመድ ካብ ወርሒ ሕዳር ጀሚሩ 2020 ዓ/ም ግልጋሎት ኢንተርኔት ብምዕፃው ኣብ ትግራይ ዝተፈፀሙ ግፍዒታት ከይስነዱን ካልኦት ከበድቲ ጉድኣታት ከምዝበፅሑን ኣምባሳደር ውድብ ሕቡራት ሃገራት ኣሜሪካ ሊንዳ ቶማስ ገሊፀን፡፡ ጉጅለ ፋሽስት ኣብይ ኣሕመድ ካብ ወርሒ ሕዳር ጀሚሩ 2020 ዓ/ም ግልጋሎት ኢንተርኔት ብምዕፃው ኣብ ትግራይ ዝተፈፀሙ ግፍዒታት ከይስነዱን ግልጋሎት ጥዕና ከቋረፅን ካልኦት ማሕበረ ቁጠባዊ ዕንወትን ግልጋሎት ትካላት ፋይናንስን ክቋረፅን በዚ ድማ ብዙሓት ክህሰዩን ክጠምዩን ክኢሎም እዮም፡፡ ብተወሳኺ ብዙሓት ድማ ምስ ዝፈትውዎም ስድርኦምን ኣዝማዶምን ክፈላለዩ ተጌሩ እዩ ክብላ ኣብ ውደብ ሕቡራት ሃገራት ኣምባሳደር ኣሜሪካ ሊንዳ ቶማስ ገሊፀን፡፡ እዚ ቴክኖሎጂካዊ ዕፅዋ ተጠቂምካ ንሰላማውያን ሰባት ኣብ ዓሚቅ ፀገም ክኣትዉን ክጭቆኑን ከምኡውን ካልኦት ማሕበራዊ ፋይናንሳዊን ስነ ኣእምሮኣውን ፀቅጢ ብምግባርን ሚድያ ብምዕፋንን ቅድሚ ሕዚ ብዘይተርኣየ መልክዑ ይትግበር ስለዘሎ ኣባላት ቤት ምኽሪ ፀጥታ ትኹረት ክህቡሉን እዚ ኩነት ክፈቅድ ከምዘይብሉን ክፍለጥ ይግባእ ኢለን ኣምባሳደር ሊንዳ ቶማስ፡፡
Technology,ዩንቨርስቲ ኣክሱም #ገድሊ ምርምርን ምዕባለን ንውሕሰት #ትግራይ ዝብል ኣወዳድባ ብምጥያሽ ኣብ ከባቢ ብቐሊሉ ዝርከቡ ናውትን ሃፍትን ብምጥቃም ፀገም ማሕበረሰብ ንምፍታሕ ይነጥፍ ከምዘሎ ምክትል ፕረዚደንት ምርምርን ግልጋሎት ማሕበረሰብን እቲ ዩንቨርስቲ ዶ/ር መርሃዊ ኣብርሃ ገሊፆም፡፡
Technology,"ዓለምለኻዊ ኩባኒያ ቴክኖሎጂ ጉግል ልዕሊ 300 ሚሊዮን ሰባት ተዛረብቲ ዘለዎም 24 ሓደሽቲ ቋንቋታት ናብ ናይ ትርጉም መድረኽ ዝኾነ 'ጉግል ትራንስሌት' ክኣትው ገይሩ። ዓሰርተ ካብዞም ሓደሽቲ ቋንቋታት ኣብ ኣፍሪቃ ዝዝረቡ ቋንቋታት ሊንጋላ፣ ቲዊን ኦሮምኛን ትግርኛን ይርከቡዎም። ""ጉግል ትራንስሌት ንዓመታት፡ ናይ ቋንቋ ዕንቅፋታት ብምፍታሕ ኣብ ዙርያ ዓለም ዘለው ሕብረተሰባት ክቀራረቡ ገይሩ'ዩ"" ይብል እቲ ኩባኒያ።"
Technology,"ሕጂ ድማ ነቶም ቋንቋታቶም ""ኣብ መብዛሕትኡ ቴክኖሎጂ ዘይተወከሉ"" ክሕግዝ ከም ዝደሊ ሓቢሩ። እዞም ቋንቋታት ካብቲ ኣብ ሰሜን ህንዲ፣ ኔፓልን ፊጂን ኣስታት 50 ሚሊዮን ተዛረብቲ ዘለውዎ ቦጅፑሪ ክሳዕ እቲ ኣብ ማልድቪስ ኣስታት 300 ሽሕ ተዛረብቲ ዘለዎ ዲቬሪን ዝርከቡዎም እዮም። መርበብ መተርጎሚ ጉግል፡ ነዞም ሕጂ ዝተወሰኹ 24 ቋንቋታት ሓዊሱ ካብን ናብን 133 ቋንቋታት ናይ ምትርጓም ኣገልግሎት ይህብ።"
Technology,ኣገልግሎት ምትርጓም እቶም ሓደስቲ ቋንቋታት 'ማሽን ለርኒን' ብዝበሃል ሓድሽ ቴክኖሎጂ ከምዝትግበር ጉግል ኣፍሊጡ። ይኹን'ምበር፡ እቲ ቴክኖሎጂ ኣብ ዝህቦ ትርጉም ፍጹም ከም ዘይኮነ ተኣሚኑ። ስለዚ በዚ መጠቀሚ ዝስራሕ ትርጉም ቅኑዕ ድዩ? ገለ ተዛረብቲ ብዙሕ-ቋንቋ ዝኾኑ ሰባት ድሮ ኣብቶም ኣብ 'ጉግል ትራንስሌት' ዘለው ቋንቋታት ናይ ትርጉም ጸገም ምህላው ኣስተብሂሎም ኣለው።
Technology,"ንብዙሓት ቋንቋታት፡ ዋላ'ውን እቶም ኣብ ኣፍሪቃ ዝዓበዩ ከም ዮሩባን ኢግቦን ዝበሉ ቋንቋታት እቲ ትርጉም ጽቡቕ ኣይኮነን። ነቲ እትደልዮ ኣይነት ትርጉም ዝመሳሰል ትርጉም'ዩ ዝህበካ፤ መብዛሕትኡ ግዜ ግን ሕመረት ናይቲ ቋንቋ ኣይረኽቦን"" ክብል ተመራማሪ ጉግል ትራንስሌት ኢሳቅ ካስዌል ንቢቢሲ ተዛሪቡ። እዚ፡ ኣብቶም ሓደሽቲ ዝተወሰኹ ቋንቋታት'ውን ተመሳሳሊ ከም ዝኾነ ገሊጹ። እቶም ኣብዚ መጽናዕቲ ዝሓገዙ ሰባት ግን ንመጀመሪ ጽቡቕ ምዃኑ ሓቢሮም። ኣብ 2020 ጉግል ትራንስሌት ሓሙሽተ ሓደሽቲ ቋንቋታት ወሲኹ ምንባሩ ይዝከር።"
Technology,ሃብታሙ ኣባፎጊ እዩ ዝበሃል። ኣብ ዩኒቨርሲቲ ጂማ መምህር ባዮመዲካል ኢንጂነሪን ኰይኑ፡ መስራትን ሓላፍን ትካል ሲምቦ ኣፍሪካ ሄልዝ ኬር እዩ። ሃብታሙ ካብ ሞያ ምምህርና ንላዕሊ ስሙ ዘጸውዓሉ ዘሎ ዓውዲ፡ ምህዞ መሳርሒታት ሕክምና እዩ።
Technology,በዞም ምህዞኣዊ ስርሓት ዝተፈላለዩ ሽልማታት ረኺቡ ኣሎ። ካብቶም ዝሰርሖም ዘሎ ምህዞታት ሓደ፡ መጠን ሙቐት ህጻናት ኣብ ዝድለ መጠን ብምስትኽኻል፡ ብሰንኪ ልዑል ሙቐት ክኽሰት ካብ ዝኽእል ሕማም ሃይፖተሚያ [Hypothermia] ከይጥቅዑ ዝሕግዝ መሳርሒ እዩ። ሃይፖተርሚያ፡ ኣካላትና ካብቲ ዘመንጭዎ ሙቐት ንላዕሊ ሙቐት ብቕጽበት ከጕድል እንከሎ፡ እሞ ጥዕናና ኣብ ሓደጋ ምስ ዝወድቕ ዝኽሰት እዩ።
Technology,"ብመሰረት ሓበሬታ ዓለማዊ ውድብ ጥዕና፡ ሙቐት ሰብነት ሓደ ጥዑይ ሰብ፡ ካብ 36.5-37.5 ዲግሪ ሰንቲግሬድ ክኸውን ይግባእ። ካብዚ ንታሕቲ ዝዀነ ሙቐት ሃይፖተርሚያ ተባሂሉ ይፈለጥ። ሙቐት ሰብነት ብዓቢይ መጠን እንተቐኒሱ፡ ስርዓተ መትኒታት ኣካላትናን፡ ካልኦት ዝተፈላለዩ ክፍሊ ኣካላትናን ብግእቡ ክሰርሑ ኣይክእሉን። እዚ ኵነታት እዚ ብኣጋ ግቡእ ሕክምናዊ ረዲኤት እንተዘይረኺቡ፡ ክሳብ ሞት ከብጽሕ ከም ዝኽእል ሃብታሙ ይገልጽ። እዚ ሃብታሙ ዝመሃዞ መሳርሒ፡ ""ኢንፋንት ራዲያንት ዋርመርስ"" ተባሂሉ እዩ ዝጽዋዕ።"
Technology,"እቲ መሳርሒ፡ ዝተፈላለየ ጥቕምታት ዝህብ ምዃኑ ሃብታሙ ይዛረብ። ብሰንኪ'ዚ ሃይፖተርሚያ፡ ኣብ ዓመት ክሳብ ኣርባዕተ ሚልዮን ዝዀኑ ህጻናት ከም ዝሞቱ ሃብታሙ ይዛረብ። ብመሰረት ሓበሬታ ትካል ህጻናት ውድብ ሕቡራት ሃገራት - ዩኒሰፍ'ውን፡ ኣብ ኢትዮጲያ ኣብ መዓልቲ 240 ዝዀኑ ህጻናት ከም ዝሞቱ ይግለጽ። እዚ ሓቅታት'ዚ ድማ፡ ነዛ ኢንፋንት ራዲያንት ዋርመርስ ክብል ዝሰየማ መሳርሒ ክምህዝ ከም ዝደረኾ ይዛረብ። ብዛዕባ'ዚ ከብርህ እንከሎ ሃብታሙ፡ እዛ መሳርሒ'ዚኣ ካብ ደገ ክትግዛእ እንከላ፡ ንሓንቲ መሳርሒ ክሳብ ሓሙሽተ ሽሕ ዶላር ወጻኢ ከም ዘድሊ ይዛረብ። ""ኣብ ውሽጢ ዓዲ ከነፍርያ እንተኽኢልና ግን ብሰለስተ ዕጽፊ ትጐድል፡"" ይብል። ብተወሳኺ እዛ መሳርሒ፡ እቲ ኤሌክትሮሜካኒካዊ ዲዛይና ኣብ ውሽጢ ሃገር ከም ዝተገብረ የረድእ።"
Technology,"ሃብታሙ፡ ተማሃራይ ኣብ ዝነበረሉ ግዜ፡ ኣብ ኣዲስ ኣበባ ሆስፒታል ጥቑር እንበሳ ዝረኣዮ ትዕዝብቲ እዩ ይዝክር። ኣብኡ ኣብ ዝጸንሓሉ ግዜ፡ እተን ሂወት ንምድሓን ኣገደስቲ ዝዀና መሳርሒታት ብተደጋጋሚ ክበላሸዋ ኣስተውዒለ። ""ብቐጻሊ ክንጽግን ንውዕል ኔርና፣ ገሊአን ተመሊሰን ይበላሸዋ፣ ኣነ ድማ ነዚ ምስ ተዓዘብኩ፡ ስለምንታይ እየ ኣብ ጽገና ክንድዚ ግዜ ዘጥፍእ ኢለ ክሓስብ ጀሚረ። ካብኡ ነቒለ ድማ፡ ስለምንታይ ከ ሓድሽ መሳርሒ ሕክምና ክሰርሕ ዘይሓስብ ኢለ። ካብዚ ሓሳብ'ዚ ነቒለ እየ ድማ ናብዚ ፈጠራዊ ስራሕ ክበላሓት ተደረኺ፡"" ይብል።"
Technology,"ብተወሳኺ ኣብ ዩኒቨርሲቲ ኣብ ዝነበረሉ እዋን፡ ገለ መማህራን ንስርሓቱ ዝህብዎ ዝነበሩ ምትብባዕ ሞራል ከም ዝዀኖ ይገልጽ። እዚ ይዅን ግን፡ ኣብ ፈለማ ሓሳብካ ዝቕበሎ ሰብ ክትረክ ኣጸጋሚ እዩ። ""ኣብ ከባቢኻ ብዝርከብ ነገራት ሓደ ፈጣራዊ ስራሕ ክሰርሕ እኽእል እየ፡"" ክብሎም እንከለኹ ብዙሓት ገለ ዝጠቅም መሳርሒ ክስርሕ ከም ዝኽእል ኣይኣመኑን ነይሮም። ኣነ'ውን ንባዕለይ፡ ""እዚ ሕጂ ዘውጻእክዎ መጠን ገንዘብ ዝውድእን፡ ኣብ ውሽጢ ሃገር ነዚ መሳርሒ ንምጥቃም ክሳብ ክንድኡ ተበግሶ ከምዘየለ እንተዝፈልጥን ነይረ፡ ናብ ከምዚ ዝበለ ምህዞ ኣይምኣተኹን ነይረ፡"" ብምባል፡ ኣብቲ መስርሕ ዘጋጠምዎ ብድሆታት ይጠቅስ።"
Technology,ነዚ መሳርሒ ንምስራሕ፡ ካብ ዕዳጋታት ጂማ ክሳብ ኣዲስ ኣበባ፡ ካብኡ ሓሊፉ'ውን ካብ ኬንያን ደቡብ ኣፍሪቃን ንብረት እናድዩ፣ እቲ ቀዳማይ ሞዴል - 'ፕሮቶታይፕ' ክሰርሖ ከም ዝኸኣለ ይዛረብ። ኣብዚ ሰዓት'ዚ፡ ዘድሊ መለክዒታት ብቕዓት ንምሕላፍ፡ ዘድሊ መስርሕ ይካየድ ከም ዘሎ ዝጠቐሰ ሃብታሙ፡ ናብ ፍርያት ንምእታው ኣብ ጽቡቕ ኣንፈትን ተስፋታንት ከም ዝተበጽሐ ይገልጽ። መሳርሒታት ጥዕና ንምጽጋን ካብ ኣዲስ ኣበባ ወጻኢ ንምርካብ ኣጸጋሚ ስለዝዀነ፡ መደብና ግን፡ ኣብ 130 ኪሎ ሜትር ራድየስ ማእከል ጽገና መሳርሒታት ጥዕና ክህሉ ምግባር እዩ ይብል።
Technology,ብኻልእ ወገን እዛ ማሽን፡ ንመጽናዕትን ምርምርን ዘድሊ ዳታ በይዝ ክትሕዝ ትኽእል ምዃኑ፤ ጸገም ኣብ ዝህልወሉ ኣቐዲማ መጠንቀቕታ ምልክት ስለእትህብ፡ እዛ መሳርሒ ፍሉይነት ካብ ዝህብዎ ነጥብታት ምዃኖም የረድእ። ብሓፈሻ እዛ ውጽኢት ፈጥራ ዝዀነት መሳርሒ፡ ሞት ህጻናት ብምጕዳል፡ ሸርፊ ወጻኢ ብምቝጣብ፡ ዕድል ስራሕ ብምፍጣር፡ ከምኡ ድማ ምህዞኣዊ ስርሓት ብምትብባዕ፡ ኣብ ዕብየት ቝጠባ ሃገር ናይ ገዛእ ርእሳ ኣስተዋጽኦ ኣለዋ ኢሉ ከም ዝኣምን ይገልጽ።
Technology,"እዛ ፕሮጀክት፡ ቅድሚ ኣርባዕተ ዓመት ኣብቲ ዓቢይ ውድድር ፈጣራዊ ስራሕ ኢትዮጲያ - 'Grand challenge Ethiopia' ቀሪባ ብምዕዋት፡ ርብሕ ዝበለ ገንዘብ ተሸሊማ እያ። መሃንድሳዊ ስርሓት እዛ ማሽን፡ ዘድሊ ናይ ወረቐት ስርሓት ቅድሚ ክልተ ዓመት'ኳ እንተ ተወድአ፡ ብሰንኪ ትካላት ቍጽጽርን ሕጽረት ፋይናንስን ብዝድለ መጠን ናብ ሕብረተሰብ ክትበጽሕ ከምዘይከኣለት የረድእ። ""ኣብዚ እዋን ግን፡ ዝምልከቶም ኣካላት ዘድሊ ኣቓልቦ ሂቦምዋ ስለዘለው፡ ናብ ፍርያት ተመሊስና ኣለና፣ ንተሓከምቲ ድማ ዘድሊ ኣገልግሎት ከም እትህብ ክንገብር ኢና፡"" ብምባል ንቢቢሲ ተዛሪቡ። ሃብታሙ፡ ለበዳ ሕማም ኮሮና ኣብ ኢትዮጲያ ኣብ ዝተኸሰተሉ እዋን፡ ""ዩቪ ኣልትራቫዮለንት ስተራላይዘሽን' [UV ultraviolent sterilization] ዝተባህለት ማሽን ብምስራሕ'ውን፡ ኣብ ልዕሊ 50 ከተማታት ኢትዮጵያ ንዕዳጋ ከም ዘቕረበ ገሊጹ።"
Technology,"በዚ ድማ፡ ዕድል ስራሕ ብምፍጣር፡ ኣገልግሎት ጥዕና ብምምሕያሽ ኣስተዋጽኦ ኣብ ርእሲ ምግባሩ፡ እተን ማሽናት ብልሽት ኣብ ዘጋጥመን፡ ብቕልጡፍ ኣብቲ ቦታ ብምጻሕ ጽገና ክገብር ምኽኣሉን ይዛረብ። እዚ ፈጠራዊ ስራሕ፡ ቅድሚ ሕጂ፡ ""ግራንድ ካናዳ ቻለንጅ"" ኣብ ዝብል ውድድር፡ ኣብ ውሽጢ ሃገር ድማ፡ ""ግራንድ ኢትዮጲያ ቻሌጅ"" ኣብ ርእሲ ምስታፉ፡ ኣብ ውሽጢ ሃገርን ወጻእን ኣብ ሓሙሽተ ውድድራት ከም ዝተዓወተ ይገልጽ። ኣብ መወዳእታ፡ በዚ ፈጠራዊ ስራሕ'ዚ፡ ኣብ ውሽጢ ሃገርን ዓለምለኻዊ መድረኻትን፡ ፈጠራዊ ስርሓት ቴክኖሎጂ ጥዕና ኣፍልጦ ምርካቡ ይገልጽ።"
Technology,ዘመንዊ ቴክኖሎጂ ከም መሐበሪ ካርታ GPSን ካልኦትን ኣብ ህይወት ባህላውያን ገፈፍቲ ዓሳ ዓቢ ለውጢ የምጽኡ ከም ዘለዉ፡ እቶም ንበበይኑ ወለዶታት ምግፋፍ ዓሳ ዝተኻፈሉ ይሕብሩ። ሙሳ ዓሊ ሙሳ ኣብ ምግፋፍ ዓሳ ዝተዋፈረ ነባሪ ከተማ ባጽዕ’ዩ። ነቲ ኣብ እዋን ንእስነቱ ወላዲኡ ንምሕጋዝ ዝጀመሮ ስራሕ ምግፋፍ ዓሳ፡ ምሉእ ብምሉእ ተረኪቡ ኣብ ምስራሕ ከምዝርከብ ዝዛረብ ሙሳ፡ ኣንፈትን ኩነታት ኣየርን ንምፍላጥ ኣብ ሞባይሉ ዝጸዓኖ ካርታን ሓበሬታን ከምዝጥቀምን ንካልኦት ገፈፍቲ ዓሳ ‘ውን ከምዝሕግዝን ምስ ንድምጺ ኣመሪካ ኣብ ዘካየዶ ቃለ መሕትት ገሊጹ’ሎ።
Technology,ኣብ ኣስመራ ተወሊዱ ኣብ መበል ሻዱሻይ ዓመቱ ናብ ኣሜሪካ ምስ ስድራቤቱ ብስደት ድሕሪ ምምጽኡ ኣብዚ ሕጂ እዋን ኣብ ዓውዲ ቴክኖሎጂ ከም ሶፍትዌር ኢንጂነርን ዲዛይነርን ኮይኑ ዝሰሕ ዘሎ መንእሰይ’ዩ። ፊልሞን ነቲ ዝቀሰሞ ትምህርቱን ሞያን ንካልኦት መንእሰያት ንምክፋልን ንምትብባዕን ብዩቱብ ብነጻ ብቋንቋ ትግርኛ ክመሃሩ ንዝደልዩን ኣብቲ ዓውዲ ንዘለው ሰብ ሞያን ይምህር ኣሎ። ብተወሳኺ መምሃሪ ቆልዑ ዝኸውን መጽሓፍቲ’ውን ንሕትመት ኣብቒዑ’ዩ።
Technology,ብመጽናዕቲ ዝተደገፈ ደኣ ኣይዅን እምበር፡ ብዙሓት ኣብ ቀረባ ዓመታት ናብ ኣመሪካ ዝተሰደዱ ኤርትራውያን ኣብ ጽላት ጥዕና፡ ምዝዋር ኡበር፡ ምዝዋር ዓበይቲ መካይንን እቶም ብኮለጅ ዝመጹ ድማ ኣብ ቴክኖሎጂ ሓበሬታ ዝተኣሳሰር ዓውድታት ክነጥፉ’ዮም ዝርኣዩ። ብፍላይ ኣብ ቴክኖሎጂ ሓበሬታ ንኽኣትዉ ንብዙሓት ዝድርኽ ዘሎ እንታይ’ዩ፧ ነዚ ንምፍላጥ ንኢንጂነር ኰኾብ ጎይትኦም ኣዘራሪብናዮ ኣሎና።
Technology,ብመጽናዕቲ ዝተደገፈ ደኣ ኣይዅን እምበር፡ ብዙሓት ኣብ ቀረባ ዓመታት ናብ ኣመሪካ ዝተሰደዱ ኤርትራውያን ኣብ ጽላት ጥዕና፡ ምዝዋር ኡበር፡ ምዝዋር ዓበይቲ መካይንን እቶም ብኮለጅ ዝመጹ ድማ ኣብ ቴክኖሎጂ ሓበሬታ ዝተኣሳሰር ዓውድታት ክነጥፉ’ዮም ዝርኣዩ። ብፍላይ ኣብ ቴክኖሎጂ ሓበሬታ ንኽኣትዉ ንብዙሓት ዝድርኽ ዘሎ እንታይ’ዩ፧ ነዚ ንምፍላጥ ንኢንጂነር ኰኾብ ጎትይትኦም ኣዘራሪብናዮ ኣሎና።
Technology,ግዙፍ ኩባኒያ ቴሌኮምኒኬሽን ቻይና ዋዌ ከም ኣርቲፊሽሳል ኢንተለጀንስ ዝኣመሰሉ ዘመናዊ ቴክኖሎጂታት ሓዊሱ ብዲጂታዊ ቴክኖሎጂ ክሰርሑ ኣስታት ሰለስተ ሚሊዮን ኣፍሪካዊያን መናእሰይ ከሰልጥን ከምዝደሊ ገሊፁ።
Technology,ድሮ ብዋዌ ኣብ ዝተመወለ ውድድር ዝተሳተፉ ናይጀሪያዊያን ተማሃሮ ኣብቲ ኩባኒያ ስራሕ ምቑፃር ሓዊሱ ዝፈጠሮ ዕድል ብዙሕ እዩ ኢሎም። ክኢላታት ግን እዚ እንዳዓበየ ዝመጽእ ዘሎ ናይ ቴክኖሊጂ ፅልዋ ቻይና ኣሉታዊ ተፅዕኖ ክህልዎ ከምዝኽእል የጠንቅቑ ። ዋዌ ሰበስልጣን ኡጋንዳን ዙምባቤን ኣብ ልዕሊ መወዳድርቶም ክስልዩ ሓጊዝዎም እዩ ንዝብል ፀብፃብ ዘ ዎል ስትሪት ጆርናል (The Wall Street Journal) ነፂጉዎ ኣሎ፤ንቃለ ምልልስ ክቐርብ ተሓቲቱ ግን ኣይተቐበሎን። ዋዌ ን70 ሚእታዊት ቴሌኮምኒኬሽን ኔትዎርክ ኣፍሪቃ ከምዝተቖፃፀሮ ይንገር።
Technology,ኣብ መቐለ ኤም ኣይ ቲ ዝምሃሩ ተምሃሮ ዝተፈላለዩ ምህዞታት ኣብ ምምሃዝ ይርከቡ። ትካል ቴክኖሎጂ መቀለ ብኣይተ ኣርኣያ ዘሪሁን ዝተጣየሸ ኣብ ትግራይ 12 ክፍሊ ብሄራዊ ፈተና ወሲዶም ፀብለልታ ካብ ዘርኣዩ ተማሃሮ ዳግም መእተዊ ፈተና ተፈቲኖም ዝምሃሩሉ ማእከል እዩ። ኤም ኣይ ቲ መቀለ ሎሚ ሓደ ጨንፈር ዩኒቨርስቲ መቀለ ኮይኑ እዩ ዝመሓደር ዘሎ ኮይኑ ብመሰረት እዚ ገለ ምህዞ ተማሃሮን መምህራንን ንምርካብ ናብቲ ማእከል ተንቀሳቂሰ ነይረ።
Technology,ነበር ተምሃሮ ፍሉይ ካልኣይ ብርኪ ቤት ትምህርቲ ቓላሚኖ ንዝተፀገሙ ተምሃሮ ቀዳማይ ብርኪ ቤት ትምህርቲ ሃፀይ ዮሃንስ ናውቲ ትምህርቲ ሂቦም።ነበር ተምሃሮ ፍሉይ ካልኣይ ብርኪ ቤት ትምህርቲ ቓላሚኖ ካብ ዝተፈላለዩ ክፋላት ሕብረተሰብ ከተማ መቐለ ዘተኣኻኸብዎ 500 ደፍተር ፀገም ቀረብ ናውቲ ትምህርቲ ንዝለዎም 100 ተምሃሮ ቀዳማይ ብርኪ ቤት ትምህርቲ ሃፀይ ዮሃንስ ኣረኪቦም።
Technology,ኣብ ከይዲ ምጥያሽ ዝርከብ ማሕበር ፎረም ኣብርሆት ኣባልዝኾነት ሄለን ነጋሽ ብግዲኣ፤ ኣብ ፈለማ ዘተኣኻኸብዎ ናውቲ ትምህርቲ ናብ ዋና ቤት ፅሕፈት ማሕበር ልምዓት ትግራይ ንተምሃሮ ንክባፃሕ ከምዝተረከበን ሐዚ ድማ ንኻልኣይ እዋን ሕፅረት ናውቲ ትምህርቲ ንዘለዎም ተምሃሮ ቀዳማይ ብርኪ ቤት ትምህርቲ ሃፀይ ዮሃንስ ከምዝተዓደለ ገሊፃ፡፡ ኣብ ቀፃሊ ድማ ንካልኦት ኣብያተ ትምህርቲ ትግራይ ሓገዝ ንምሃብ ከምዝሰርሑ ኣረዲኣ።
Technology,ኣብቲ ርክክብ ዝተረከቡ ዳይሬክተር ዳይሬክቶሬት ትምህርትን ስልጠናን ማሕበር ልምዓት ትግራይ ኣይተ ሰለሞን ሕሉፍ ህዝቢ ትግራይ ኣብ ልዕሊኡ ዝተኸፈተሉ ቅሉዕ ኲናት ስዒቡ ንብርክት ዝበሉ ማሕበረ ቁጠባዊ ፀገማት ከምዝተቃልዐን ተምሃሮ ድማ ሓደ ኣካል ግዳይ እቲ ኲናት እዮም ምስበሉ ነበር ተምሃሮ ፍሉይ ካልኣይ ብርኪ ቤት ትምህርቲ ቓላሚኖ ተምሃሮ ብሰንኪ ስእነት ናውቲ ትምህርቲ ካብ መኣዲ ትምህርቲ ከይርሕቁ ብዓርሰ ተበግሶ ዘተኣኻኸብዎ ናውቲ ትምህርቲ ሓጊዞም።
Technology,እቲ ሐዚ ኣጋጢሙ ዘሎ ኩለ መዳይ ፀገም ብምትሕግጋዝን ብምትሕብባርን ዝስገር ስለዝኾነ ኩሉ ዝከኣሎ ሓገዝ ክገብር ይግባእ ዝበሉ ኣይተ ሰለሞን ሕሉፍ ሓገዝ ናውቲ ትምህርቲ ዝተገበረሎም ህፃናት ድማ ኣብ ትምህርቶም ልዑል ትኹረት ክገብሩ ይግባእ ኢሎም።እቲ ብኣባላት ማሕበር ፎረም ኣብርሆት ኣቢሉ ንተምሃሮ እቲ ቤት ትምህርቲ ሃፀይ ዮሃንስ ዝተውሃበ ሓገዝ ናውቲ ትምህርቲ ኣዝዩ ዝምስገን እዩ ዝበላ መምህር ምላሹ ኪሮስ ብግዲአን፤ ኣብቲ ቤት ትምህርቲ ዝምሃሩ ተምሃሮ ዘለዎም ሕፅረት ናውቲ ትምህርቲ ዓብይ ብምዃኑ ኣብ ከይዲ ምምሃር ምስትምሃር ዕንቅፋት እናፈጠረ እዩ፤ እዞም ነበር ተምሃሮ ዝሃብዎ ሓገዝ እቲ ፀገም ኣብ ምፍታሕ ልዑል እጃም ኣለዎ ኢለን፡፡ ካልኦት ‘ውን ኣሰር ፎረም ኣብርሆት ብምስዓብ ሓገዝ ክገብሩ ፀዊዐን።
Technology,ብምርምር ይስርሑ ካብ ዘለዉ ስራሕቲ መዝበጢ እኽሊ ማዕፂድ፣ ንማሕረስ ዘገልግል ናውትን ካልኦትን ከምዝርከብዎም ዝሓበሩ ዶክተር መርሃዊ እዞም ዝስርሑ ዘለዉ ስራሕቲ #ምርምር ብዝበለፀ ብምዕሟቕ ናብ ሕብረተሰብ ንክበፅሑ ከምዝስራሕ ወሲኾም ገሊፆም ፡፡ መጫጨፊት ዕፉን ዝሰርሐ መ/ር ምግበይ ጠለለው እታ መሳርሒ ሓረስታይ ብቐሊሉ ክጥቀመላ ዝኽእል ምዃናን ኣብ መዓልቲ ክሳብ 12 ኩንታል ዕፉን ክትጫጭፍ ከምእትኽእል ተዛሪቡ፡፡
Technology,መ/ር ጌታቸውን መ/ር ክብሮም መኮነነን ብወገኖም መውቀጢት ኮሮንሾን መዝበጢት እኽልን መዳቐቂ ንእንስሳ ዝውዕል ቃንጫን ብምርምር ከምዝሰርሑን ኣብ #ደጀን ኮይኖም እጃሞም የወፍዩ ከምዘለዉን ገሊፆም፡፡ እዚ ከምዚ ኢሉ እንሃለወ ዩኒቨርስቲ #ኣክሱም መበቆላዊ ፍልጠት ንውሕሰት ትግራይ ብዝብል መሪሕ ሓሳብ ዋዕላ ዘካየደ እንትኸውን አብቲ ዋዕላ ግብራዊነት መበቆላዊ ባህሊ አብ ምህዞን ምምሕልላፍ ሳይንስን ቴክኖሎጅን፣ ኣመራፅታት ፖለቲካል ኢኮኖሚን ግደ ባህላዊ ሕክምናን ከምኡውን ኣብ ህልዊ ኩነታት ትግራይ፣ ምልላይን ምጥቃምን መበቆላዊ ፍልጠት ኣብ ዝብሉን ካልኦት ዛዕባታትን ብምሁራት እቲ ዩኒቨርስቲ ዝተፈላለዩ ፅሑፋት ቀርቦም ተዘትይሎም እዩ፡፡
Technology,ስልጠና ኣካል ናይቲብቕዓት መማህራን ብምሕያል መስርሕምምሃርን ምስትምሃርን ንምድንፋዕዝሰላሰል መደባት ምዃኑ ኣብሪሁተሳተፍቲ ድማ ዝተዋህቦም ትምህርቲኣብ ስራሖም ሓጋዚ ምዃኑ ብምግላጽዘለዉዎ ከባቢ ካብ ማእከላይ ቦታ ግልልዝበለ ስለዝኾነ ሚኒስትሪ ትምህርቲተጀሚሩ ንዘሎ ተበግሶታት ብዝለዓለክደፍኣሉ ተላብዮምሓላፊ ጨንፈር ሚኒስትሪ ትምህርቲዞባ ጋሽባርካ መምህር መሓመድዓሊኢብራሂም መማህራን ናይተን ንኡሳንዞባታት ንኩሉ ብድሆታት ሰጊሮምመስርሕ ምምሃርን ምስትምሃርን ንምዕዋትንዘካይዱዎ ጻዕሪ ብምምጓስ ኣብ ምጉልባትዓቕምታቶም ዘተኰረ ስልጠናታት ቀጻሊምዃኑ ኣረጋጊጹሎም፡፡
Technology,ቶዮታ መሰል ዋንነት ክፉት ገይሩ ሎሚ ኣብ ስታዲዪም ኣስመራሓዳስ ኤርትራ መበል  ዓመት ቁ  ሚያዝያ   ገጽ ሎሚ ኣብ ERITVሰዓት መደብt ደኩመንታሪt ዜና ትግርኛt ፍሉይ መደብt ዜና ዓረብt ዘተ ስፖርትt ዶክመንታሪt ልዝብ መንእሰያትt ሙድራማt ናትራንt ሳይዳt ፊዮሪናt ዜና ትግረt ተኸታታሊት ፊልም ንጣብ ዝኽሪ ዘመን t ዜና ትግርኛt ጉዳይ ኣብ ዘተt ዜና ዓረብt ሙድራማt ዜና እንግሊዝብዘይካ ሰኑይ መዓልታዊ እትሕተም ጋዜጣኤደን ሃብተኣብሳምራዊት መለስሊድያ ሱልጣንለይኣውትዋና ኣሰናዳኢኣስፍሃ ተኽለማርያምቍስ   ቦርድ ምስንዳእብርሃነ ምሕረትኣብዮሴፍ ሃይለማርያምምሉእብርሃን ሃብተገብርኤልኤርምያስ ገብረልዑልሺሃብ ኣርኣያቍስ  ፋክስ   ቍሳጶ ምዝርጋሕ ጋዜጣቍስ ምልክታቍስ   ቍሳጶ ሰማያዊት ሓይለኣብቤቴሌሄም ታደሰሳራ ኣለምኣብ ንኡስ ዞባ ጊንዳዕ ዕቃበ ሕዛእቲንኽረጋገጽ ኣብ መተካእታ ጸዓት ኮምዝመርሖ ንጥፈታት ምዕቃብ ማይንሓመድን ከምኡውን መደባት ሓባራዊከባብያዊ ጽሬት ዝያዳ ኣተኵሮ ክግበርነበርቲ ምስ ኣባላት ባይቶ ዞባ ሰሜናዊቀይሕ ባሕሪ ኣብ ዘካየዱዎ ርክባትጸዊዖምኣብቲ ካብ  ክሳብ  መጋቢትዝተኻየደን ውጽኢት መበል  ምዱብኣኼባ ባይቶ ዞባ ዝተገልጸሉን ርክባትኣብ ማሕበራዊ ኣገልግሎታት ትሕተቅርጽን መደባት ሕርሻን ዝሰላሰል ዘሎንጥፈታትን ገስጋሱን ከምኡውንበብኸባቢኡ ዘሎ ሕጽረታትን ብድሆታትንብሰፊሑ ተገሊጹኣብቲ ንኡስ ዞባ ቅድሚ  ዓመታት ዝነበረ ቊጽሪ ትካላት ትምህርቲኣብዚ እዋንዚ  ምብጽሑ መርኣያዝተገብረ ግዚፍ ወፍሪ ምዃኑ እንተኾነግን ተሳታፍነት ተመሃሮ ኣብ መኣዲትምህርቲ ከምቲ ዝድለ ከምዘየለዝሓበሩቶም ኣባላት ባይቶ ብደረጃ ዞባ ዕድመኦም ንትምህርቲ ዝኣኸለ  ሽሕቈልዑ ካብ መኣዲ ትምህርቲ ርሒቖምምህላዎምን ኣብዚ ዓመትዚ ኣስታት ሽሕ ካብኣቶም ንኽመሃሩ ውጥን ወጺኡይስራሓሉ ከምዘሎን ኣብሪሆምጊንዳዕ  ኣባላት ባይቶን ነበርትን ኣብ መደባት ልምዓት ዘትዮምኣቦመንበር ቤትምኽሪ ከተማ ጊንዳዕመምህር ኣድም እድሪስ ኣብ ዝሃቦ ርእይቶመስርሕ ምምሃርን ምስትምሃርን ንኽሕይልንውጽኢት ተመሃሮ ንኽብርኽን ስሉሳዊዝምድናታት ወለዲ ተመሃሮን መምህራንን ኣብምሕያል ክስራሕ ከምዝግባእ ኣመልኪቱ፡፡